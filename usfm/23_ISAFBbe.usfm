\id ISA
\c 1
\p

\v 1 যিহূদা দেশের রাজা উষিয়, যোথম, আহস ও হিষ্কিয়ের রাজত্বের সময়ে আমোসের ছেলে যিশাইয় যিহূদা ও যিরূশালেমের বিষয়ে যে দর্শন পেয়েছিলেন সেই সম্বন্ধে এখানে লেখা আছে।
একটা বিদ্রোহী জাতি

\v 2 হে আকাশ শোন, হে পৃথিবী শোন, সদাপ্রভু বলছেন, “আমি ছেলেমেয়েদের লালন-পালন করেছি ও তাদের বড় করে তুলেছি, কিন্তু তারা আমার বিরুদ্ধে বিদ্রোহ করেছে। 
\v 3 গরু তার মনিবকে চেনে, গাধাও তার মালিকের যাবপাত্র চেনে; কিন্তু ইস্রায়েল তার মনিবকে চেনে না, আমার লোকেরা আমাকে বোঝে না।” 
\v 4 হায়! তারা একটা পাপে পূর্ণ জাতি, দোষের ভারে বোঝাই লোক, অন্যায়কারীদের বংশ, কুকাজ করা সন্তান। তারা সদাপ্রভুকে ত্যাগ করেছে এবং ইস্রায়েলের সেই পবিত্রজনকে অগ্রাহ্য করেছে আর তাঁর দিকে পিছন ফিরিয়েছে।

\v 5 তোমরা আর কেন মার খাবে? কেন বিদ্রোহ করতেই থাকবে? তোমাদের গোটা মাথাতেই আঘাত লেগেছে, গোটা অন্তরটাই অসুস্থ হয়েছে। 
\v 6 পায়ের তলা থেকে মাথার তালু পর্যন্ত কোথাও ভাল অবস্থা নেই, আছে কেবল আঘাত, মারের দাগ আর কাঁচা ঘা। তা পরিষ্কার করা বা বেঁধে দেওয়া হয় নি, তেল দিয়ে যন্ত্রণা কমানোও হয় নি।

\v 7 তোমাদের দেশটা ধ্বংস হয়ে পড়ে রয়েছে, শহরগুলো আগুন দিয়ে পুড়িয়ে দেওয়া হয়েছে। তোমাদের সব ক্ষেতের ফসল তোমাদের চোখের সামনেই বিদেশীরা লুট করেছে; বিদেশীরা দেশটা ধ্বংসস্থান করে রেখেছে। 
\v 8 সিয়োন-কন্যাকে এমনভাবে ফেলে রাখা হয়েছে যেন সে আংগুর ক্ষেতের পাহারা-ঘর, যেন শসা ক্ষেতের কুঁড়ে-ঘর, যেন শত্রু দ্বারা ঘেরাও করা একটা শহর। 
\v 9 সর্বক্ষমতার অধিকারী সদাপ্রভু আমাদের জন্য যদি কয়েকজনকে জীবিত না রাখতেন তবে আমাদের অবস্থা সদোম ও ঘমোরা শহরের মত হত।

\v 10 হে সদোমের শাসনকর্তারা, সদাপ্রভুর বাক্য শোন। হে ঘমোরার লোকেরা, আমাদের ঈশ্বরের নির্দেশে কান দাও। 
\v 11 সদাপ্রভু বলছেন, “তোমাদের কোন পশু-উৎসর্গ আমার দরকার নেই। ভেড়া ও মোটাসোটা পশুর চর্বি দিয়ে পোড়ানো-উৎসর্গ যেন আমার গলা পর্যন্ত উঠেছে; গরু, ভেড়ার বাচ্চা ও ছাগলের রক্তে আমি কোন আনন্দ পাই না। 
\v 12 তোমরা যে আমার কাছে উপস্থিত হয়ে আমার সব উঠান পায়ে মাড়াও, এ তোমাদের কাছে কে চেয়েছে? 
\v 13 অসার উৎসর্গের জিনিস তোমরা আর এনো না। তোমাদের ধূপ জ্বালানো আমার ঘৃণা লাগে। অমাবস্যা, বিশ্রামবার এবং ধর্মীয় সভা- তোমাদের পাপের দরুন আমি এই সব সভা সহ্য করতে পারি না। 
\v 14 আমি তোমাদের সব অমাবস্যার উৎসব ও নির্দিষ্ট ভোজ-সভা ঘৃণা করি। এগুলো আমার কাছে বোঝার মত হয়েছে; এগুলোর ভার বয়ে আমি ক্লান্ত হয়ে পড়েছি। 
\v 15 প্রার্থনার জন্য যখন তোমরা হাত তুলবে তখন আমি তোমাদের দিক থেকে আমার চোখ ফিরিয়ে নেব। যদিও বা অনেক প্রার্থনা কর আমি তা শুনব না, কারণ তোমাদের হাত রক্তে পূর্ণ। 
\v 16 তোমরা নিজেদের খাঁটি কর, শুচি হও। আমার চোখের সামনে থেকে তোমাদের সব মন্দ কাজ দূর করে দাও; তা আর কোরো না। 
\v 17 তোমরা ভাল কাজ করতে শেখো, ন্যায়বিচার কর, অত্যাচারীদের সংশোধন কর, অনাথদের পক্ষে থাক, বিধবাদের মামলার তদারকি কর।”

\v 18 সদাপ্রভু আরও বলছেন, “এখন এস, আমরা বোঝাপড়া করি। যদিও তোমাদের সব পাপ টক্টকে লাল হয়েছে তবুও তা বরফের মত সাদা হবে; যদিও সেগুলো গাঢ় লাল রংয়ের হয়েছে তবুও তা ভেড়ার লোমের মত সাদা হবে। 
\v 19 যদি তোমরা বাধ্য হতে রাজী হও তবে দেশের সবচেয়ে ভাল ফসল তোমরা খেতে পাবে, 
\v 20 কিন্তু যদি তোমরা বাধ্য হতে রাজী না হয়ে বিদ্রোহ কর তবে তলোয়ার তোমাদের ধ্বংস করবে।” সদাপ্রভু নিজেই এই কথা বলেছেন।

\v 21 হায়, সতী শহরটা কেমন বেশ্যার মত হয়ে গেছে! সে এক সময় ন্যায়বিচারে পূর্ণ ছিল; সততা তার মধ্যে বাস করত, কিন্তু এখন বাস করছে খুনীরা। 
\v 22 তোমার রূপা খাদ হয়ে গেছে; তোমার ভাল আংগুর-রসে জল মেশানো হয়েছে। 
\v 23 তোমার শাসনকর্তারা বিদ্রোহী ও চোরদের সংগী; তারা সবাই ঘুষ খেতে ভালবাসে আর উপহার পেতে চায়। তারা অনাথদের পক্ষে থাকে না আর বিধবাদের মামলা তাদের কাছে স্থান পায় না। 
\v 24 সেইজন্য সর্বক্ষমতার অধিকারী প্রভু সদাপ্রভু, ইস্রায়েলের সেই শক্তিশালী ঈশ্বর বলছেন, “আহা, আমার বিপক্ষদের হাত থেকে আমি রেহাই পাব এবং আমার শত্রুদের উপর শোধ নেব। 
\v 25 আমি তোমার বিরুদ্ধে আমার হাত তুলব। ধাতুর মত করে আমি ক্ষার দিয়ে তোমার খাদ বের করে ফেলব ও তোমার সব ভেজাল দূর করে দেব। 
\v 26 আমি আগের দিনের মত তোমাকে শাসনকর্তা ও পরামর্শদাতাদের দেব; তারপর তোমাকে বলা হবে ন্যায়ের শহর, সতী শহর।”

\v 27 ঈশ্বর তাঁর ন্যায়বিচার দিয়ে সিয়োনকে মুক্ত করবেন, আর যারা পাপ থেকে মন ফিরাবে তাদের মুক্ত করবেন তাঁর সততা দিয়ে। 
\v 28 কিন্তু বিদ্রোহী ও পাপীরা সবাই একসংগে ধ্বংস হবে, আর যারা সদাপ্রভুকে ত্যাগ করেছে তারা শেষ হয়ে যাবে। 
\v 29 “হ্যাঁ, তোমরা যে সব এলোন গাছ পূজা করতে তার জন্য তোমরা লজ্জা পাবে, আর যে সব বাগানে তোমরা পূজা করতে তার জন্য অসম্মানিত হবে। 
\v 30 তোমরা হবে সেই এলোন গাছের মত যার পাতা শুকিয়ে যাচ্ছে; তোমরা হবে সেই বাগানের মত যার মধ্যে জল নেই। 
\v 31 শক্তিশালী লোক শুকনা খড়কুটার মত হবে, আর তার কাজ হবে আগুনের ফুল্কির মত। সেই সব একসংগে পুড়ে যাবে; কেউ সেই আগুন নিভাতে পারবে না।”

\c 2
\p
সদাপ্রভুর পাহাড়

\v 1 যিহূদা ও যিরূশালেম সম্বন্ধে আমোসের ছেলে যিশাইয় যা দেখেছিলেন তা এই:

\v 2 শেষকালে সমস্ত পাহাড়ের মধ্যে
সেই পাহাড়টাকেই সবচেয়ে উঁচুতে তোলা হবে
যেখানে সদাপ্রভুর ঘর আছে।
ছোট ছোট পাহাড়গুলোর চেয়ে
তাকে উঁচুতে তোলা হবে,
আর সব জাতি স্রোতের মত তার দিকে যাবে।

\v 3 অনেক জাতির লোক এসে বলবে,
“চল, আমরা সদাপ্রভুর পাহাড়ে উঠে যাই,
চল, যাকোবের ঈশ্বরের ঘরে যাই।
তিনি আমাদের তাঁর পথ সম্বন্ধে শিক্ষা দেবেন
আর আমরা তাঁর পথে চলব।”
তারা এই কথা বলবে, কারণ সিয়োন থেকে নির্দেশ দেওয়া হবে
আর যিরূশালেম থেকে বের হবে সদাপ্রভুর বাক্য।

\v 4 তিনি জাতিদের মধ্যে বিচার করে দেবেন;
অনেক দেশের লোকদের মধ্যে আপোষ-মীমাংসা করবেন।
তারা তাদের তলোয়ার ভেংগে লাংগলের ফাল গড়বে
আর বর্শা ভেংগে গড়বে ডাল ছাঁটবার ছুরি।
এক জাতি অন্য জাতির বিরুদ্ধে আর তলোয়ার উঠাবে না;
তারা আর যুদ্ধ করতে শিখবে না।

\v 5 হে যাকোবের বংশধরেরা, এস;
চল, আমরা সদাপ্রভুর আলোতে চলাফেরা করি।
সদাপ্রভুর দিন

\v 6 তুমি তো তোমার লোকদের, অর্থাৎ যাকোবের বংশধরদের ত্যাগ করেছ। তারা পূর্ব দিকের দেশগুলোর কুসংস্কার দিয়ে পূর্ণ হয়েছে; তারা পলেষ্টীয়দের মত মায়াবিদ্যার অভ্যাস করেছে এবং ভিন্ন জাতিদের সংগে হাতে হাত মিলিয়েছে। 
\v 7 তাদের দেশ সোনা ও রূপায় ভরা, তাদের ধন-সম্পদের শেষ নেই। তাদের দেশ ঘোড়ায় পরিপূর্ণ আর তাদের রথও অসংখ্য। 
\v 8 এছাড়া তাদের দেশ প্রতিমায় পূর্ণ হয়েছে। তাদের হাতে তৈরী জিনিসের কাছে তারা প্রণাম করে, তারা যা আংগুল দিয়ে তৈরী করেছে তার কাছেই মাথা নোয়ায়। 
\v 9 কাজেই লোকদের নত করা হবে এবং তাদের সবাইকে নীচু করা হবে। তাদের তুমি ক্ষমা কোরো না।

\v 10 সদাপ্রভুর ভয়ংকরতা এবং তাঁর মহিমার উজ্জ্বলতার হাত থেকে রক্ষা পাবার জন্য তোমরা বড় বড় পাথরের ফাঁকে ঢুকে যাও, মাটির মধ্যে লুকাও। 
\v 11 গর্বিত লোকের চাহনি নত করা হবে আর লোকদের অহংকার নীচে নামানো হবে। সেই দিন কেবল সদাপ্রভুকেই সম্মানিত করা হবে।

\v 12 সর্বক্ষমতার অধিকারী সদাপ্রভু অহংকারী আর গর্বিত লোকদের এবং যারা উঁচুতে আছে তাদের সকলের জন্য একটা দিন ঠিক করেছেন; সেই দিন তাদের সবাইকে নত করা হবে। 
\v 13 লেবাননের সব লম্বা ও উঁচু এরস গাছ আর বাশনের সব এলোন গাছ নীচু করা হবে; 
\v 14 এছাড়া সব বড় বড় পাহাড়-পর্বত, 
\v 15 প্রত্যেকটা উঁচু পাহারা-ঘর, প্রত্যেকটা শক্ত দেয়াল, 
\v 16 সমস্ত তর্শীশ-জাহাজ আর প্রত্যেকটা জাঁকজমকপূর্ণ জাহাজ নীচু করা হবে। 
\v 17 মানুষের গর্বকে নীচে নামানো হবে আর লোকের অহংকারকে নীচু করা হবে। সেই দিন কেবল সদাপ্রভুকেই সম্মানিত করা হবে, 
\v 18 আর প্রতিমাগুলো একেবারে ধ্বংস হয়ে যাবে।

\v 19 সদাপ্রভু যখন পৃথিবীর লোকদের ভয় দেখাবার জন্য আসবেন তখন তাঁর ভয়ংকরতার ও তাঁর মহিমার উজ্জ্বলতার হাত থেকে রক্ষা পাবার জন্য লোকে সেই দিন পাহাড়ের গুহায় আর মাটির গর্তে পালাবে। 
\v 20 সেই দিন লোকে তাদের পূজার জন্য তৈরী সোনা ও রূপার প্রতিমাগুলো ছুঁচো ও বাদুড়ের কাছে ফেলে দেবে।

\v 21 সদাপ্রভু যখন পৃথিবীর লোকদের ভয় দেখাবার জন্য আসবেন তখন তাঁর ভয়ংকরতার ও তাঁর মহিমার উজ্জ্বলতার হাত থেকে রক্ষা পাবার জন্য লোকে বড় বড় পাথরের ফাঁকে ও পাহাড়ের ফাটলে পালিয়ে যাবে।

\v 22 তোমরা মানুষের উপর নির্ভর করা ছেড়ে দাও। তার প্রাণ তো তার নাকের একটা নিঃশ্বাস ছাড়া আর কিছু নয়; তার কোনই দাম নেই।

\c 3
\p
যিহূদা ও যিরূশালেমের বিচার

\v 1 এখন দেখ, যে সব জিনিস ও লোকদের উপর লোকে নির্ভর করে সেই সব যিরূশালেম ও যিহূদা থেকে সর্বক্ষমতার অধিকারী প্রভু সদাপ্রভু দূর করে দিতে যাচ্ছেন। তিনি তাদের সব খাবার ও জল দূর করে দেবেন। 
\v 2 এছাড়া তিনি বীর ও যোদ্ধাদের, শাসনকর্তা ও নবীদের, গণক ও বৃদ্ধ নেতাদের, 
\v 3 পঞ্চাশ সৈন্যের সেনাপতি ও সম্মানিত লোকদের, পরামর্শদাতা, চালাক যাদুকরদের ও মন্ত্র-পড়া সাপুড়েদের দূর করে দিতে যাচ্ছেন। 
\v 4 তাদের উপরে তিনি অল্প বয়সী ছেলেদের কর্তা বানাবেন; অল্প বুদ্ধির যুবকেরা তাদের শাসনকর্তা হবে। 
\v 5 মানুষ মানুষকে, প্রতিবেশী প্রতিবেশীকে অত্যাচার করবে; ছোটরা বুড়োদের বিরুদ্ধে উঠবে, আর নীচু স্তরের লোকেরা সম্মানিত লোকদের বিরুদ্ধে উঠবে। 
\v 6 লোকে নিজের বংশের একজনকে ধরে বলবে, “তোমার চাদর আছে, তুমি আমাদের শাসনকর্তা হও, এই ধ্বংস হয়ে যাওয়া দেশের ভার নাও।” 
\v 7 কিন্তু সেই দিন সে আপত্তি করে বলবে, “দেশের ভাল করবার মত আমার কিছু নেই। আমার বাড়ীতে কোন খাবার বা কাপড় নেই; তোমরা আমাকে লোকদের শাসনকর্তা বানায়ো না।”

\v 8 যিরূশালেম উছোট খেয়েছে আর যিহূদা পড়ে গেছে, কারণ তাদের কথা ও কাজ সদাপ্রভুর বিরুদ্ধে; তারা তাঁর সামনেই তাঁর মহিমাকে অগ্রাহ্য করে। 
\v 9 তাদের মুখের চেহারাই তাদের বিরুদ্ধে সাক্ষ্য দেয়; তারা সদোমের মত তাদের পাপ প্রকাশ করে, ঢাকে না। হায়, সেই লোকেরা! তারা নিজেদের উপর ধ্বংস ডেকে এনেছে।

\v 10 তোমরা সৎ লোকদের বল যে, তাদের মংগল হবে, কারণ তারা তাদের কাজের সুফল ভোগ করবে। 
\v 11 হায়, দুষ্টেরা! তাদের উপর বিপদ আসবে। তারা যা করেছে তার পাওনা তারা পাবে। 
\v 12 যারা আমার লোকদের অত্যাচার করে তারা ছোট ছেলেদের মত, আর যারা তাদের শাসন করে তারা স্ত্রীলোকের মত। হে আমার লোকেরা, তোমাদের পথ দেখাবার লোকেরাই তোমাদের বিপথে নিয়ে যায়; তারা ঠিক পথ থেকে তোমাদের ভুল পথে নিয়ে যায়।

\v 13 সদাপ্রভু আদালতে তাঁর স্থান নিয়েছেন; তিনি বিভিন্ন জাতির বিচার করবার জন্য দাঁড়িয়েছেন। 
\v 14 সদাপ্রভু তাঁর লোকদের মধ্যেকার বুড়ো লোকদের ও নেতাদের বিরুদ্ধে বিচার করে বলছেন, “তোমরা আমার আংগুর ক্ষেত নষ্ট করেছ; গরীবদের মাল লুট করে নিজেদের ঘরে রেখেছ। 
\v 15 তোমরা কিসের জন্য আমার লোকদের চুরমার করছ আর গরীবদের পিষে ফেলছ?” এই কথা সর্বক্ষমতার অধিকারী প্রভু সদাপ্রভু বলছেন।

\v 16 সদাপ্রভু আরও বলছেন, “সিয়োনের স্ত্রীলোকেরা অহংকারী। তারা মাথা উঁচু করে হেঁটে বেড়ায় আর চোখ দিয়ে ইশারা করে; পায়ের নূপুরের রুম্ঝুম শব্দ তুলে তারা হালকা পায়ে কায়দা করে হাঁটে। 
\v 17 সেইজন্য সদাপ্রভু সিয়োনের স্ত্রীলোকদের মাথায় ঘা হতে দেবেন আর তাতে টাক পড়াবেন।”

\v 18 সেই দিন প্রভু তাদের সুন্দর সুন্দর গয়নাগাঁটি কেড়ে নেবেন। তিনি তাদের নূপুর, মাথার টায়রা, চন্দ্রহার, 
\v 19 কানের দুল, বালা, জালি পর্দা, 
\v 20 মাথার ঘোমটা, পায়ের মল, কোমরের রেশমী ফিতা, সুগন্ধির শিশি, তাবিজ, 
\v 21 আংটি ও নাকের নোলক, 
\v 22 সুন্দর সুন্দর লম্বা জামা, উপরের জামা, শাল, টাকার থলি, 
\v 23 আয়না, মসীনার ভিতরের কাপড়, পাগড়ী আর ওড়না কেড়ে নেবেন।

\v 24 সুগন্ধের বদলে পচা গন্ধ, কোমর-বাঁধনির বদলে দড়ি, সুন্দর করে আঁচড়ানো চুলের বদলে টাক, দামী কাপড়ের বদলে ছালার চট, আর সৌন্দর্যের বদলে পোড়ার দাগ থাকবে। 
\v 25 তোমাদের লোকেরা তলোয়ারের আঘাতে আর যোদ্ধারা যুদ্ধে মারা পড়বে। 
\v 26 সিয়োনের ফটকগুলো বিলাপ ও শোক করবে; সিয়োন সব হারিয়ে মাটিতে বসবে।

\c 4
\p

\v 1 সেই দিন সাতজন স্ত্রীলোক একজন পুরুষকে ধরে বলবে, “আমাদের খাওয়া-পরার ব্যবস্থা আমরা নিজেরাই করব; কেবল তোমার স্ত্রী বলে যেন আমাদের ডাকা হয় সেই অধিকার দাও। আমাদের অসম্মান দূর কর।”
সদাপ্রভুর চারাগাছ

\v 2 সেই দিন সদাপ্রভুর চারাগাছ সুন্দর ও গৌরবময় হবে এবং দেশের ফল ইস্রায়েলে বেঁচে থাকা লোকদের গর্ব ও গৌরবের জিনিস হবে। 
\v 3 সেই দিন সিয়োনে যারা বাকী থাকবে, অর্থাৎ যিরূশালেমে যারা বেঁচে থাকবে তাদের পবিত্র বলে ডাকা হবে। যিরূশালেমে বেঁচে থাকবার জন্য সেই সব লোকদের নাম তালিকায় লেখা রয়েছে। 
\v 4 প্রভু তাঁর আত্মার দ্বারা আগুন দিয়ে ন্যায়বিচার করে সিয়োনের স্ত্রীলোকদের ময়লা পরিষ্কার করবেন এবং যিরূশালেম থেকে রক্তপাতের দাগ দূর করে দেবেন। 
\v 5 সদাপ্রভু সেই দিন সিয়োন পাহাড়ের সব জায়গার উপরে এবং যারা সেখানে জড়ো হবে তাদের উপরে দিনে ধূমার মেঘ ও রাতে জ্বলন্ত আগুনের আলো সৃষ্টি করবেন; তা হবে সমস্ত ইস্রায়েলের মহিমার উপরে যেন একটা চাঁদোয়া। 
\v 6 এটা দিনের রোদ থেকে ছায়া পাবার জন্য একটা ছাউনি এবং ঝড় ও বৃষ্টি থেকে রক্ষা পাবার জন্য একটা আশ্রয়ের জায়গা হবে।

\c 5
\p
আংগুর ক্ষেতের গান

\v 1 আমি যাঁকে ভালবাসি তাঁর উদ্দেশে আমি একটা গান গাইব,
গান গাইব তাঁর আংগুর ক্ষেতের বিষয়ে।
পাহাড়ের গায়ে একটা উর্বর জায়গায় ছিল
আমার প্রিয়ের একটা আংগুর ক্ষেত।

\v 2 তিনি জায়গাটা খুঁড়ে সব পাথর তুলে ফেললেন
আর তাতে লাগালেন সব চেয়ে ভাল আংগুরের লতা।
তার মধ্যে তিনি তৈরী করলেন একটা উঁচু পাহারা-ঘর
আর আংগুর মাড়াইয়ের জন্য পাথর কেটে ঠিক করে নিলেন।
তারপর তিনি সেখানে ভাল আংগুর ফলের জন্য অপেক্ষা করলেন,
কিন্তু তাতে ধরল কেবল বুনো আংগুর।

\v 3 “হে যিরূশালেমের বাসিন্দারা ও যিহূদার লোকেরা,
এখন তোমরাই বল, এ কি আমার, না আমার
আংগুর ক্ষেতের দোষ?

\v 4 আমার আংগুর ক্ষেতের জন্য আমি যা করেছি
তার চেয়ে বেশী আর কি করা যেত?
যখন আমি ভাল আংগুরের জন্য অপেক্ষা করলাম
তখন কেন তাতে ধরল কেবল বুনো আংগুর?

\v 5 আমার আংগুর ক্ষেতের প্রতি যা করব
তা এখন আমি তোমাদের বলব:
আমি তার বেড়া তুলে ফেলব
আর তাতে জমিটা ধ্বংস হয়ে যাবে;
আমি তার দেয়াল ভেংগে ফেলব
আর তাতে তা পায়ে মাড়ানো হবে।

\v 6 আমি ওটা একটা ধ্বংসস্থান করব;
তার লতা ছাঁটাও হবে না এবং তার জমিও চাষ করা হবে না,
আর সেখানে জন্মাবে কেবল কাঁটাঝোপ আর কাঁটাগাছ।
আমি মেঘকে হুকুম দেব যেন সে বৃষ্টি না দেয়।”

\v 7 সর্বক্ষমতার অধিকারী সদাপ্রভুর আংগুর ক্ষেত হল
ইস্রায়েল-বংশের লোকেরা;
আর যিহূদার লোকেরা হল তাঁর আনন্দের আংগুর-চারা।
তিনি ন্যায়বিচারের খোঁজ করলেন কিন্তু দেখলেন রক্তপাত;
তিনি সততার খোঁজ করলেন কিন্তু শুনলেন দুঃখের কান্না।
লোকদের কষ্ট ও বিচার

\v 8 ধিক্ তোমাদের, যারা ঘরের সংগে ঘর আর ক্ষেতের সংগে ক্ষেত যোগ করছ; শেষে অন্যদের জন্য কোন জায়গা থাকবে না, আর তোমরা একাই দেশে বাস করবে। 
\v 9 আমি নিজের কানে সর্বক্ষমতার অধিকারী সদাপ্রভুর এই কথা শুনেছি, “সত্যিই বড় বড় বাড়ীগুলো ধ্বংস হয়ে যাবে, সুন্দর সুন্দর দালানে কোন বাসিন্দা থাকবে না। 
\v 10 ত্রিশ বিঘা আংগুর ক্ষেত থেকে মাত্র বাইশ লিটার আংগুর-রস পাওয়া যাবে, আর একশো আশি কেজি বীজে মাত্র আঠারো কেজি শস্য জন্মাবে।”

\v 11 ধিক্ সেই লোকদের, যারা মদ খাবার জন্য খুব সকালে ওঠে আর অনেক রাত পর্যন্ত বসে আংগুর-রস খেতে থাকে, যতক্ষণ না তাতে তারা গরম হয়ে ওঠে। 
\v 12 তাদের ভোজের সময় থাকে সুরবাহার ও বীণা, আর থাকে খঞ্জনি, বাঁশী আর আংগুর-রস; কিন্তু সদাপ্রভুর কাজের প্রতি তাদের কোন মনোযোগ নেই, তাঁর হাতের কাজের প্রতি কোন খেয়াল নেই। 
\v 13 কাজেই বুদ্ধির অভাবে আমার লোকেরা অন্য দেশে বন্দী হয়ে থাকবে। তাদের গণ্যমান্য লোকেরা খিদেয় মারা পড়বে, আর তাদের অন্যান্য লোকদের বুক পিপাসায় শুকাবে। 
\v 14 সেইজন্য মৃতস্থান তার গলার নালী চওড়া করছে, তার মুখ খুব বড় করে হা করছে। সম্মানিত ও সাধারণ লোক, ঝগড়াটে আর হৈ-হুল্লোড়কারীরা সবাই সেখানে নেমে যাবে। 
\v 15 উঁচু-নীচু সকলকে নত করা হবে, আর গর্বিতদের চোখ নীচু করা হবে। 
\v 16 কিন্তু সর্বক্ষমতার অধিকারী সদাপ্রভু ন্যায়বিচার করে মহান থাকবেন; পবিত্র ঈশ্বর তাঁর সততার জন্য পবিত্র বলে প্রকাশিত হবেন। 
\v 17 তখন ভেড়াগুলো নিজেদের ক্ষেতে যেমন চরে তেমনি করেই ধনীদের সব ধ্বংসস্থানগুলোতে চরে বেড়াবে, আর বিদেশীরা সেই সব ধ্বংসস্থানগুলো ভোগ করবে।

\v 18 ধিক্ সেই লোকদের, যারা ছলনার দড়ি দিয়ে অন্যায়কে টেনে আনে, আর পাপকে টেনে আনে যেন গরুর গাড়ির দড়ি দিয়ে। 
\v 19 তারা বলে, “ঈশ্বর শীঘ্র করুন; তিনি তাড়াতাড়ি করে তাঁর কাজ করুন যেন আমরা তা দেখতে পাই। ইস্রায়েলের সেই পবিত্রজনের পরিকল্পনা পূর্ণ হোক যেন আমরা তা জানতে পারি।”

\v 20 ধিক্ সেই লোকদের, যারা মন্দকে বলে ভাল আর ভালকে বলে মন্দ, যারা আলোকে অন্ধকার আর অন্ধকারকে আলো বলে ধরে, যারা মিষ্টিকে তেতো আর তেতোকে মিষ্টি বলে ধরে। 
\v 21 ধিক্ সেই লোকদের, যারা নিজেদের চোখে জ্ঞানবান আর নিজেদের বুদ্ধিমান বলে মনে করে।

\v 22 ধিক্ সেই লোকদের, যারা আংগুর-রস খাওয়ার বেলায় ওস্তাদ আর মদ মিশাবার কাজে পাকা, 
\v 23 যারা ঘুষ খেয়ে দোষীকে ছেড়ে দেয় আর নির্দোষদের জন্য ন্যায়বিচার করতে অস্বীকার করে। 
\v 24 কাজেই আগুনের জিভ্ যেমন খড় পুড়িয়ে ফেলে আর আগুনের শিখার মধ্যে শুকনা ঘাস পুড়ে যায়, তেমনি করেই তাদের গোড়া পচে যাবে আর ধুলার মতই তাদের ফুল উড়ে যাবে; কারণ তারা সর্বক্ষমতার অধিকারী সদাপ্রভুর নির্দেশ অগ্রাহ্য করেছে আর ইস্রায়েলের সেই পবিত্রজনের বাক্যকে পায়ে ঠেলেছে। 
\v 25 সেইজন্য সদাপ্রভুর ক্রোধ তাঁর লোকদের বিরুদ্ধে জ্বলে উঠেছে; তিনি হাত তুলে তাদের আঘাত করেছেন। পাহাড়-পর্বত কাঁপছে আর মৃতদেহগুলো রাস্তায় ময়লার মত পড়ে আছে। এই সবের পরেও তাঁর ক্রোধ থামে নি, তিনি হাত উঠিয়েই রেখেছেন।

\v 26 তিনি দূরের জাতির জন্য একটা নিশান তুলবেন আর পৃথিবীর শেষ সীমার সেই লোকদের ডাক দেবেন। দেখ, তারা তাড়াতাড়ি করে দৌড়ে দৌড়ে আসবে। 
\v 27 তারা কেউই ক্লান্ত হবে না, উছোটও খাবে না; কেউই ঝিমাবে না বা ঘুমাবে না; তাদের কোমর-বাঁধনি খুলে যাবে না, জুতার ফিতাও ছিঁড়বে না; 
\v 28 তাদের তীরগুলো ধারালো, তাদের সব ধনুকে চাড়া দেওয়া আছে; তাদের ঘোড়ার খুরগুলো চক্মকি পাথরের মত শক্ত, আর তাদের রথের চাকাগুলো ঘূর্ণিবাতাসের মত। 
\v 29 সিংহীর মতই তাদের গর্জন; তারা যুব সিংহের মত গর্জন করবে আর শিকার ধরবার সময় গোঁ গোঁ শব্দ করবে। সেই শিকার তারা বয়ে নিয়ে যাবে; তাদের হাত থেকে কেউ তা রক্ষা করতে পারবে না। 
\v 30 সেই দিন তারা সমুদ্রের গর্জনের মত করে সদাপ্রভুর লোকদের উপর গর্জন করবে। কেউ যদি তখন দেশের দিকে তাকায় তবে সে দেখতে পাবে অন্ধকার আর কষ্ট; এমন কি, আলোও মেঘে ঢেকে অন্ধকার হয়ে যাবে।

\c 6
\p
যিশাইয়ের উপর কাজের ভার

\v 1 যে বছরে রাজা উষিয় মারা গেলেন সেই বছরে আমি দেখলাম প্রভু খুব উঁচু একটা সিংহাসনে বসে আছেন। তাঁর রাজ-পোশাকের নীচের অংশ দিয়ে উপাসনা-ঘরটা পূর্ণ ছিল। 
\v 2 তাঁর উপরে ছিলেন কয়েকজন সরাফ; তাঁদের প্রত্যেকের ছয়টা করে ডানা ছিল- দু’টি ডানা দিয়ে তাঁরা মুখ আর দু’টি ডানা দিয়ে পা ঢেকে ছিলেন এবং আর দু’টি ডানা দিয়ে তাঁরা উড়ছিলেন। 
\v 3 তাঁরা একে অন্যকে ডেকে বলছিলেন,
“সর্বক্ষমতার অধিকারী সদাপ্রভু পবিত্র, পবিত্র, পবিত্র;
তাঁর মহিমায় গোটা পৃথিবী পরিপূর্ণ।

\v 4 তাদের গলার স্বরের আওয়াজে উপাসনা-ঘরের দরজার কব্জাগুলো কেঁপে উঠল এবং ঘরটা ধূমায় পূর্ণ হয়ে গেল।

\v 5 তখন আমি বললাম, “হায়, আমি ধ্বংস হয়ে গেলাম, কারণ আমার মুখ অশুচি এবং আমি এমন লোকদের মধ্যে বাস করি যাদের মুখ অশুচি। আমি নিজের চোখে রাজাকে, সর্বক্ষমতার অধিকারী সদাপ্রভুকে দেখেছি।”

\v 6 তখন একজন সরাফ হাতে একটা জ্বলন্ত কয়লা নিয়ে আমার কাছে উড়ে আসলেন; কয়লাটা তিনি বেদীর উপর থেকে চিম্টা দিয়ে নিয়েছিলেন। 
\v 7 সেই কয়লাটা তিনি আমার মুখে ছুঁইয়ে বললেন, “দেখ, এটা তোমার মুখ ছুঁয়েছে; তোমার অন্যায় দূর করা হয়েছে এবং তোমার পাপ মুছে ফেলা হয়েছে।”

\v 8 তারপর আমি প্রভুর কথা শুনতে পেলাম। তিনি বললেন, “আমি কাকে পাঠাব? আমাদের পক্ষ হয়ে কে যাবে?”
আমি বললাম, “এই যে আমি, আপনি আমাকে পাঠান।”

\v 9 তিনি বললেন, “তুমি গিয়ে এই লোকদের বল, ‘তোমরা শুনতে থেকো কিন্তু বুঝো না, দেখতে থেকো কিন্তু জেনো না।’ ” 
\v 10 তারপর তিনি আমাকে আরও বললেন, “তুমি এই লোকদের অন্তর অসাড় কর, তাদের কান বন্ধ কর, আর তাদের চোখও বন্ধ করে দাও। তা না হলে তারা চোখে দেখবে, কানে শুনবে, অন্তরে বুঝবে আর পাপ থেকে মন ফিরিয়ে সুস্থ হবে।”

\v 11 তখন আমি বললাম, “হে প্রভু, আর কত দিন?”
উত্তরে তিনি বললেন, “যতদিন না শহরগুলো ধ্বংস হয়ে বাসিন্দাশূন্য হয়, বাড়ী-ঘর খালি হয়ে যায় আর ক্ষেত-খামার ধ্বংস ও ছারখার হয়; 
\v 12 যতদিন না সদাপ্রভু সকলকে দূর করে দেন এবং দেশের অনেক জায়গা জনশূন্য হয়। 
\v 13 যদি দেশের মধ্যে দশভাগের একভাগ লোকও থাকে, তবুও তাদের পুড়িয়ে ফেলা হবে। কিন্তু এলোন গাছ কেটে ফেললেও যেমন তার গুঁড়ি থেকে যায়, তেমনি গুঁড়ি হিসাবে দেশে পবিত্র বীজের মত কয়েকজন লোক থাকবে।”

\c 7
\p
ইম্মানূয়েলের চিহ্ন

\v 1 উষিয়ের নাতি, অর্থাৎ যোথমের ছেলে আহস যখন যিহূদা দেশের রাজা হলেন তখন অরামের রাজা রৎসীন ইস্রায়েলের রাজা রমলিয়ের ছেলে পেকহকে সংগে নিয়ে যিরূশালেমের বিরুদ্ধে যুদ্ধ করতে গেলেন, কিন্তু তাঁরা তা জয় করতে পারলেন না।

\v 2 তখন দায়ূদের বংশের লোকদের বলা হল, “অরামের সৈন্যদল বন্ধু হিসাবে ইফ্রয়িমে ছাউনি ফেলে আছে।” এই কথা শুনে আহস ও তাঁর লোকদের অন্তর ভয়ে বাতাসে দুলে-ওঠা বনের গাছের মতই দুলে উঠল।

\v 3 তখন সদাপ্রভু যিশাইয়কে বললেন, “তুমি ও তোমার ছেলে শার-যাশূব বের হয়ে ধোপার মাঠের রাস্তার ধারে উঁচু পুকুরের সংগে লাগানো জলের সুড়ংগের মুখের কাছে গিয়ে আহসের সংগে দেখা কর। 
\v 4 তাকে এই কথা বল, ‘সতর্ক হও, স্থির থাক ও ভয় কোরো না। ধূমা ওঠা ঐ দু’টা কাঠের শেষ অংশ দেখে, অর্থাৎ রৎসীন, অরাম ও রমলিয়ের ছেলের ভয়ংকর রাগ দেখে নিরাশ হোয়ো না। 
\v 5 অরাম, ইফ্রয়িম ও রমলিয়ের ছেলে এই বলে তোমার ধ্বংসের ষড়যন্ত্র করছে যে, 
\v 6 তারা যিহূদার বিরুদ্ধে যুদ্ধ করতে যাবে এবং তাদের হারিয়ে দিয়ে টাবেলের ছেলেকে সেখানকার রাজা করবে। 
\v 7 কিন্তু আমি প্রভু সদাপ্রভু বলছি যে, এই যুদ্ধ হবেও না, ঘটবেও না, 
\v 8 কারণ অরামের মাথা দামেস্কই বা কি আর দামেস্কের মাথা রাজা রৎসীনই বা কে? পঁয়ষট্টি বছরের মধ্যে ইফ্রয়িম এমনভাবে ধ্বংস হবে যে, জাতি হিসাবে সে আর থাকবে না। 
\v 9 ইফ্রয়িমের মাথা শমরিয়াই বা কি, আর শমরিয়ার মাথা রমলিয়ের ছেলেই বা কে? তোমাদের বিশ্বাসে যদি তোমরা স্থির হয়ে না থাক তবে তোমরা কোনমতেই দাঁড়িয়ে থাকতে পারবে না।’ ”

\v 10 সদাপ্রভু আবার আহসকে বললেন, 
\v 11 “তুমি তোমার ঈশ্বর সদাপ্রভুর কাছে বল যেন তিনি তোমাকে একটা চিহ্ন দেখান- সেই চিহ্ন মৃতস্থান থেকে স্বর্গ পর্যন্ত যে কোন জায়গায় দেখানো যেতে পারে।”

\v 12 কিন্তু আহস বললেন, “আমি তা বলব না, আর সদাপ্রভুকে পরীক্ষাও করব না।”

\v 13 তখন যিশাইয় বললেন, “দায়ূদের বংশের লোকেরা, তোমরা শোন। মানুষের ধৈর্য পরীক্ষা করা কি যথেষ্ট নয়? তোমরা কি আমার ঈশ্বরের ধৈর্য পরীক্ষা করবে? 
\v 14 কাজেই প্রভু নিজেই তোমাদের কাছে একটা চিহ্ন দেখাবেন। তা হল, একজন কুমারী মেয়ে গর্ভবতী হবে, আর তাঁর একটি ছেলে হবে; তাঁর নাম রাখা হবে ইম্মানূয়েল। 
\v 15 -
\v 16 যা মন্দ তা অগ্রাহ্য করবার ও যা ভাল তা বেছে নেবার জ্ঞান পাবার সময়ে তিনি দই আর মধু খাবেন। কিন্তু হে রাজা আহস, সেই সময়ের আগেই যাদের আপনি ভয় করেন সেই দুই রাজার দেশ খালি হয়ে পড়ে থাকবে। 
\v 17 যিহূদা ও ইফ্রয়িমের আলাদা হবার দিনের পর থেকে যা কখনও হয় নি, সদাপ্রভু আপনার ও আপনার লোকদের এবং আপনার বাবার বংশের লোকদের উপর সেই রকম একটা সময় আনবেন। সেই সময় তিনি আসিরিয়ার রাজাকে নিয়ে আসবেন।”

\v 18 সেই দিন সদাপ্রভু মিসর দেশের দূরের নদীগুলো থেকে মাছি ও আসিরিয়া দেশ থেকে মৌমাছিদের আসবার জন্য ডাক দেবেন। 
\v 19 সেগুলো এসে খাড়া উপত্যকার মধ্যে, পাহাড়ের ফাটলে, সমস্ত কাঁটাঝোপের মধ্যে ও মাঠে মাঠে বসবে। 
\v 20 সেই দিন প্রভু তোমাদের মাথার চুল, পায়ের লোম ও দাড়ি কামিয়ে দেবার জন্য ইউফ্রেটিস নদীর ওপার থেকে একটা ক্ষুর, অর্থাৎ আসিরিয়ার রাজাকে ভাড়া করে আনবেন। 
\v 21 -
\v 22 সেই দিন যদি কেউ একটা যুবতী গাভী ও দু’টা ছাগল বাঁচিয়ে রাখে তবে সেগুলো এত দুধ দেবে যে, সে দইও খেতে পারবে। যারা দেশে থাকবে তারা সবাই দই ও মধু খাবে। 
\v 23 সেই দিন যে সব জায়গায় বারো কেজি রূপার দামের এক হাজারটা আংগুর লতা ছিল সেখানে থাকবে কেবল কাঁটাঝোপ আর কাঁটাগাছ। 
\v 24 লোকে সেখানে যাবে তীর-ধনুক নিয়ে, কারণ দেশটা কাঁটাঝোপে আর কাঁটাগাছে ভরে যাবে। 
\v 25 যে সব পাহাড়ী জায়গা কোদাল দিয়ে খুঁড়ে চাষ করা হত সেখানে লোকে কাঁটার ভয়ে আর যাবে না; সেগুলো হবে গরু আর ভেড়ার পাল চরে বেড়াবার জায়গা।

\c 8
\p
আসিরিয়া দেশ সদাপ্রভুর হাতিয়ার

\v 1 সদাপ্রভু আমাকে বললেন, “তুমি একটা বড় ফলক নিয়ে তার উপরে সাধারণ লোকের হাতের লেখা অনুসারে এই কথা লেখ, মহের-শালল-হাশ-বস (যার মানে ‘শীঘ্র লুট করা, তাড়াতাড়ি কেড়ে নেওয়া’)। 
\v 2 আমি পুরোহিত ঊরিয় ও যিবেরিখিয়ের ছেলে সখরিয়কে আমার বিশ্বস্ত সাক্ষী হিসাবে নিযুক্ত করব।”

\v 3 পরে আমি আমার স্ত্রী, যিনি মহিলা-নবী ছিলেন, তাঁর সংগে মিলিত হলাম আর তিনি গর্ভবতী হয়ে একটি ছেলের জন্ম দিলেন। তখন সদাপ্রভু আমাকে বললেন, “ওর নাম রাখ মহের-শালল-হাস-বস। 
\v 4 ছেলেটি ‘মা’ কিম্বা ‘বাবা’ বলবার আগেই দামেস্কের ধন-সম্পদ ও শমরিয়ার লুটের মাল আসিরিয়ার রাজা নিয়ে যাবে।”

\v 5 সদাপ্রভু আবার আমাকে বললেন, 
\v 6 “এই লোকেরা শীলোহের আস্তে আস্তে বয়ে যাওয়া জল ত্যাগ করে রৎসীন আর রমলিয়ের ছেলেকে নিয়ে আনন্দ করছে। 
\v 7 সেইজন্য প্রভু ইউফ্রেটিস নদীর ভীষণ বন্যার জলের মত করে সমস্ত জাঁকজমক সুদ্ধ আসিরিয়ার রাজাকে তাদের বিরুদ্ধে শীঘ্রই নিয়ে আসবেন। সেই জল নদীর সব খাল ও কিনারা ছাপিয়ে বয়ে যাবে, 
\v 8 আর তা যিহূদা দেশের মধ্যে বেগে এসে পড়বে এবং উথলে উঠে গলা পর্যন্ত বেড়ে যাবে। হে ইম্মানূয়েল, আসিরিয়ার রাজা তার মেলে দেওয়া ডানা দিয়ে তোমার গোটা দেশটা ঢেকে ফেলবে।

\v 9 “হে জাতিরা, তোমরা একত্র হও, কিন্তু তোমরা ধ্বংস হবে; হে দূরের দেশগুলো, শোন, তোমরা যুদ্ধের জন্য তৈরী হও, কিন্তু তোমরা ধ্বংস হবে; হ্যাঁ, যুদ্ধের জন্য তৈরী হও, কিন্তু তোমরা ধ্বংস হবে। 
\v 10 তোমরা পরিকল্পনা কর, কিন্তু তা সফল হবে না; সেই পরিকল্পনার কথা তোমরা বলবে, কিন্তু তা টিকবে না, কারণ ‘ঈশ্বর আমাদের সংগে আছেন।’ ”
ঈশ্বরকে ভয় কর

\v 11 সদাপ্রভু তাঁর শক্তিশালী হাত আমার উপর রেখে আমার সংগে কথা বললেন। তিনি আমাকে সতর্ক করে দিলেন যেন আমি এই লোকদের পথে না চলি। তিনি বললেন, 
\v 12 “এই লোকেরা যেগুলোকে ষড়যন্ত্র বলে তোমরা সেগুলোর কোনটাকেই ষড়যন্ত্র বোলো না। তারা যাতে ভয় পায় তোমরা তাতে ভয় পেয়ো না; তা ভয়ানক কিছু বলে মনেও কোরো না। 
\v 13 সর্বক্ষমতার অধিকারী সদাপ্রভুকেই পবিত্র বলে মান; তাকেই ভয় কর; তাঁকেই ভয়ানক বলে মনে কর। 
\v 14 তাহলে তিনি হবেন একটা পবিত্র আশ্রয়স্থান, কিন্তু ইস্রায়েলীয়দের দু’টি দেশের জন্য তিনি এমন একটা পাথর হবেন যাতে লোকে উছোট খাবে এবং যা লোকের উছোট খাওয়ার কারণ হয়ে দাঁড়াবে। যিরূশালেমের লোকদের জন্য তিনি হবেন একটা ফাঁদ ও একটা জাল। 
\v 15 তাদের মধ্যে অনেকে উছোট খাবে। তারা পড়ে গিয়ে ধ্বংস হবে; ফাঁদে আট্কে গিয়ে তারা ধরা পড়বে।”

\v 16 তুমি এই সাক্ষ্য রক্ষা কর আর আমার শিষ্যদের মধ্যে তা সীলমোহর করে রাখ।

\v 17 আমি সদাপ্রভুর জন্য অপেক্ষা করব, যিনি যাকোব-বংশের কাছ থেকে মুখ ফিরিয়ে রেখেছেন; আমি তাঁর উপরেই নির্ভর করব। 
\v 18 এই দেখ, আমি এবং সেই সন্তানেরা যাদের সদাপ্রভু আমাকে দিয়েছেন। সর্বক্ষমতার অধিকারী সদাপ্রভু, যিনি সিয়োন পাহাড়ে বাস করেন আমরা তাঁরই ইচ্ছা অনুসারে চিহ্ন ও আশ্চর্য লক্ষণ হয়েছি।

\v 19 লোকে যখন তোমাদের সেই লোকদের কাছে যেতে বলে যারা মৃত লোকদের ও মন্দ আত্মাদের সংগে যোগাযোগ স্থাপন করে আর ফিস্ফিস্ ও বিড়্বিড়্ করে, তখন তোমাদের কি ঈশ্বরের কাছে যাওয়া উচিত নয়? যারা জীবিত আছে তাদের হয়ে কেন মৃতদের সংগে পরামর্শ করতে যাবে? 
\v 20 তোমাদের যেতে হবে ঈশ্বরের নির্দেশ ও সাক্ষ্যের কাছে। যদি তারা ঈশ্বরের বাক্য অনুসারে কথা না বলে তবে বুঝতে হবে তাদের মধ্যে কোন আলো নেই। 
\v 21 কষ্ট ও খিদে নিয়ে তারা দেশের মধ্যে ঘুরে বেড়াবে। খিদের কষ্টে তারা রাগ করে উপরের দিকে তাকিয়ে তাদের রাজা ও তাদের ঈশ্বরকে অভিশাপ দেবে। 
\v 22 তারপর তারা পৃথিবীর দিকে তাকিয়ে দেখতে পাবে কেবল কষ্ট, অন্ধকার আর ভয়ানক যন্ত্রণা। ভীষণ অন্ধকারের মধ্যে তাদের দূর করে দেওয়া হবে।

\c 9
\p
আমাদের জন্য একটি শিশুর জন্ম

\v 1 কিন্তু যারা আগে কষ্টের মধ্যে ছিল তাদের জন্য অন্ধকার আর থাকবে না। আগেকার দিনে ঈশ্বর সবূলূন ও নপ্তালি এলাকাকে নীচু করেছিলেন, কিন্তু ভবিষ্যতে সমুদ্রের কিনারার রাস্তা থেকে ধরে যর্দন নদীর পূর্ব পারের এলাকা পর্যন্ত অযিহূদীদের গালীলকে তিনি সম্মানিত করবেন।

\v 2 যে লোকেরা অন্ধকারে চলে তারা মহা আলো দেখতে পাবে;
যারা ঘন অন্ধকারের দেশে বাস করে
তাদের উপর সেই আলো জ্বলবে।

\v 3 তুমি সেই জাতিকে বড় করবে
আর বাড়িয়ে দেবে তাদের আনন্দ;
ফসল কাটার সময় লোকে যেমন আমোদ করে,
লুটের মাল ভাগের সময় যেমন আনন্দ করে,
তেমনি করেই তারা তোমার সামনে আনন্দ করবে।

\v 4 মিদিয়নের হেরে যাওয়ার দিনে যেমন তুমি করেছিলে,
তেমনি করেই তুমি চুরমার করে দেবে
সেই জোয়াল, যা তাদের উপর ভার হয়ে আছে,
সেই লাঠি, যা তাদের আঘাত করে,
সেই জাতি, যে তাদের উপর অত্যাচার করে।

\v 5 যুদ্ধ করতে আসা প্রত্যেকজন যোদ্ধার জুতা,
রক্তে ভেজা প্রত্যেকটি পোশাক আগুনে পুড়িয়ে দেওয়া হবে।

\v 6 এই সমস্ত হবে,
কারণ একটি ছেলে আমাদের জন্য জন্মগ্রহণ করবেন,
একটি পুত্র আমাদের দেওয়া হবে।
শাসন করবার ভার তাঁর কাঁধের উপর থাকবে,
আর তাঁর নাম হবে আশ্চর্য পরামর্শদাতা, শক্তিশালী ঈশ্বর,
চিরস্থায়ী পিতা, শান্তির রাজা।

\v 7 তাঁর শাসনক্ষমতা বৃদ্ধির ও শান্তির শেষ হবে না।
তিনি দায়ূদের সিংহাসন ও তাঁর রাজ্যের উপরে রাজত্ব করবেন;
তিনি সেই সময় থেকে চিরকালের জন্য
ন্যায়বিচার ও সততা দিয়ে তা স্থাপন করবেন
ও স্থির করবেন।
সর্বক্ষমতার অধিকারী সদাপ্রভুই গভীর আগ্রহে এই সমস্ত করবেন।
ইস্রায়েলের উপর সদাপ্রভুর ক্রোধ

\v 8 যাকোবের বিরুদ্ধে প্রভু একটা সংবাদ পাঠিয়েছেন; তা ইস্রায়েলের উপর ঘটবে। 
\v 9 ইফ্রয়িম ও শমরিয়ার সব বাসিন্দারা তা জানতে পারবে। তারা অহংকার ও অন্তরের গর্বের সংগে বলে, 
\v 10 “ইটগুলো পড়ে গেছে, কিন্তু আমরা তা আবার সুন্দর করে কাটা পাথর দিয়ে গড়ব; সব ডুমুর গাছ কেটে ফেলা হয়েছে, কিন্তু আমরা তার বদলে লাগাব এরস গাছ।” 
\v 11 কিন্তু সদাপ্রভু তো রৎসীনের বিরুদ্ধে তার শত্রুদের শক্তিশালী করেছেন আর তার বিরুদ্ধে তাদের উত্তেজিত করেছেন। 
\v 12 পূর্ব দিক থেকে অরামীয়েরা আর পশ্চিম দিক থেকে পলেষ্টীয়েরা মুখ হা করে ইস্রায়েলকে গিলে ফেলবে। এই সব হলেও তাঁর ক্রোধ থামবে না। এখনও তাঁর হাত উঠানোই রয়েছে।

\v 13 কিন্তু যিনি তাদের আঘাত করেছেন তাঁর কাছে লোকেরা ফিরে আসে নি, সর্বক্ষমতার অধিকারী সদাপ্রভুর ইচ্ছামত চলে নি। 
\v 14 কাজেই সদাপ্রভু ইস্রায়েলের খেজুরের ডাল ও নল-খাগড়া, অর্থাৎ মাথা ও লেজ একই দিনে কেটে ফেলবেন। 
\v 15 সেই মাথা হল বৃদ্ধ নেতারা ও সম্মানিত লোকেরা, আর লেজ হল মিথ্যা শিক্ষাদানকারী নবীরা। 
\v 16 যারা এই জাতির লোকদের পথ দেখায় তারা তাদের ভুল পথে নিয়ে যায়; যারা তাদের পিছনে চলে তারা বুঝতে পারছে না তারা কোথায় যাচ্ছে। 
\v 17 কাজেই প্রভু যুবকদের নিয়ে কোন আনন্দ পাবেন না, আর অনাথ ও বিধবাদের প্রতি তিনি কোন মমতা করবেন না; কারণ সবাই ঈশ্বরের প্রতি ভক্তিহীন ও দুষ্ট, সবাই খারাপ কথা বলে। এই সব হলেও তাঁর ক্রোধ থামবে না; এখনও তাঁর হাত উঠানোই রয়েছে।

\v 18 সত্যিই দুষ্টতা আগুনের মত জ্বলে, তা কাঁটাঝোপ আর কাঁটাগাছ পুড়িয়ে ফেলে। তা বনের সব ঘন ঝোপ জ্বালিয়ে দেয় আর তাতে ধূমার থাম পাক খেয়ে খেয়ে উপরে ওঠে। 
\v 19 সর্বক্ষমতার অধিকারী সদাপ্রভুর ভীষণ ক্রোধে দেশ ঝল্সে যাবে, আর লোকেরা হবে আগুনের জন্য জ্বালানী কাঠের মত। কেউ তার ভাইকে পর্যন্ত মমতা করবে না। 
\v 20 এপাশে যা আছে তা তারা গিলতে থাকবে, কিন্তু তবুও খিদে মিটবে না; ওপাশে যা আছে তা খেতে থাকবে, কিন্তু তৃপ্ত হবে না। শেষে প্রত্যেকে নিজের লোকদের মাংস খাবে- 
\v 21 মনঃশি ইফ্রয়িমের আর ইফ্রয়িম মনঃশির মাংস খাবে, আর তারা একসংগে যিহূদার বিরুদ্ধে উঠবে। এই সব হলেও তাঁর ক্রোধ থামবে না; এখনও তাঁর হাত উঠানোই রয়েছে।

\c 10
\p

\v 1 -
\v 2 ধিক সেই লোকদের, যারা অন্যায় আইন জারি করে এবং মিথ্যা দলিলপত্র তৈরী করে যেন তারা গরীবদের তাদের অধিকার থেকে সরিয়ে দিতে পারে আর আমার অত্যাচারিত লোকদের ন্যায়বিচার পেতে বাধা দিতে পারে এবং বিধবাদের ও অনাথদের জিনিস লুট করতে পারে। 
\v 3 শাস্তি পাবার দিনে যখন দূর থেকে বিপদ আসবে তখন তোমরা কি করবে? সাহায্য পাবার জন্য কার কাছে দৌড়ে যাবে? তোমাদের ধন-সম্পদ কোথায় রেখে যাবে? 
\v 4 তোমরা তো বন্দীদের মধ্যে থাকবে কিম্বা মৃতদের সংগী হবে; তোমাদের করবার আর কিছুই থাকবে না। এই সব হলেও তাঁর ক্রোধ থামবে না; এখনও তাঁর হাত উঠানোই রয়েছে।
আসিরীয়দের প্রতি ঈশ্বরের রায়

\v 5 ধিক্ আসিরিয়া, আমার ক্রোধের লাঠি! তার হাতে রয়েছে আমার ভীষণ ক্রোধের গদা। 
\v 6 আমি তাকে ঈশ্বরের প্রতি ভক্তিহীন এক জাতির বিরুদ্ধে পাঠাচ্ছি এবং যারা আমার ক্রোধ জাগিয়েছে তাদের বিরুদ্ধে পাঠাচ্ছি যেন সে লুট করতে ও কেড়ে নিতে পারে আর রাস্তার কাদার মত করে তাদের পায়ে মাড়াতে পারে। 
\v 7 কিন্তু আসিরিয়ার উদ্দেশ্য তা নয়, তার পরিকল্পনা অন্য রকম; তার উদ্দেশ্য ধ্বংস করা আর অনেক জাতিকে শেষ করে দেওয়া। 
\v 8 সে বলে, “আমার সেনাপতিরা কি সবাই রাজার মত নয়? 
\v 9 কল্নোর অবস্থা কি কর্কমীশের মত নয়? হমাৎ কি অর্পদের মত নয়? আর শমরিয়া কি দামেস্কের মত নয়? 
\v 10 সেই সব প্রতিমায় ভরা রাজ্যগুলো আমার হাতে পড়েছে; তাদের মূর্তিগুলো যিরূশালেম আর শমরিয়ার মূর্তিগুলোর চেয়ে অনেক ভাল। 
\v 11 আমি শমরিয়া ও তার প্রতিমাগুলোর প্রতি যা করেছি যিরূশালেম ও তার মূর্তিগুলোর প্রতি তা-ই করব।”

\v 12 প্রভু সিয়োন পাহাড় ও যিরূশালেমের বিরুদ্ধে তাঁর সব কাজ শেষ করে বলবেন, “আসিরিয়ার রাজার অহংকারী অন্তরের কাজ ও তার গর্বভরা চাহনির জন্য আমি তাকে শাস্তি দেব, 
\v 13 কারণ সে বলে, ‘আমার হাতের শক্তিতে আর জ্ঞানের দ্বারা আমি এটা করেছি, কারণ আমার বুদ্ধি আছে। জাতিদের সীমা আমি দূর করে দিয়েছি, তাদের ধন-সম্পদ লুট করেছি; শক্তিশালী বীরের মত আমি তাদের রাজাদের দমন করেছি। 
\v 14 যেমন করে কেউ পাখীর বাসায় হাত দেয় তেমনি করে আমি জাতিদের ধন-সম্পদে হাত দিয়েছি। লোকে যেমন করে পড়ে থাকা ডিম জড়ো করে তেমনি করে পৃথিবীর সমস্ত দেশকে আমি জড়ো করেছি। কেউ ডানা নাড়ে নি কিম্বা কেউ কিচির মিচির করবার জন্য মুখ খোলে নি।’ ”

\v 15 কুড়াল কি কাঠুরের উপরে নিজেকে উঠায় কিম্বা করাত কি কাঠ-মিস্ত্রির সামনে বড়াই করে? না, তা হতে পারে না। লাঠি লাঠিয়ালকে চালাতে পারে না ও গদা গদাধারীকে ঘুরাতে পারে না, কারণ গদাধারী তো কাঠের জিনিস নয়। 
\v 16 সেইজন্য সর্বক্ষমতার অধিকারী প্রভু সদাপ্রভু আসিরিয়ার শক্তিশালী যোদ্ধাদের উপর একটা ক্ষয়-করা রোগ পাঠিয়ে দেবেন; তার জাঁকজমকের নীচে জ্বলন্ত শিখার মত করে আগুন জ্বালানো হবে। 
\v 17 ইস্রায়েলের আলো হবেন আগুনের মত; তাদের পবিত্রজন হবেন একটা শিখার মত। সেই আগুন একদিনে তার সব কাঁটাঝোপ আর কাঁটাগাছ পুড়িয়ে ফেলবে। 
\v 18 যেমন করে একজন রোগী ক্ষয় হয়ে যায়, তেমনি করে সেই আগুন আসিরিয়ার সব গভীর বন ও উর্বর ক্ষেত-খামার সম্পূর্ণভাবে ধ্বংস করে ফেলবে। 
\v 19 তার বনের বাকী গাছগুলো সংখ্যায় এত কম হবে যে, একজন ছোট ছেলেও তা গুণে লিখতে পারবে।
ইস্রায়েলের বেঁচে থাকা লোকেরা

\v 20 সেই দিন ইস্রায়েলের বেঁচে থাকা লোকেরা, অর্থাৎ যাকোবের বংশের বাকী লোকেরা তাদের আঘাতকারীদের উপর আর নির্ভর করবে না, কিন্তু সদাপ্রভুর উপর, ইস্রায়েলের সেই পবিত্রজনের উপর সত্যিই নির্ভর করবে। 
\v 21 বেঁচে থাকা লোকেরা ফিরে আসবে; যাকোবের বাকী লোকেরা শক্তিশালী ঈশ্বরের কাছে ফিরে আসবে। 
\v 22 হে ইস্রায়েল, যদিও তোমার লোকসংখ্যা সমুদ্র-পারের বালুকণার মত তবুও মাত্র অল্প লোকই ফিরে আসবে। ইস্রায়েলের জন্য ধ্বংস ঠিক করা আছে এবং সেই ন্যায্য শাস্তি তাদের উপর আসবেই আসবে। 
\v 23 গোটা দেশের উপর যে ধ্বংস ঠিক করা আছে সেইমত সর্বক্ষমতার অধিকারী প্রভু সদাপ্রভু কাজ করবেন।

\v 24 সেইজন্য সর্বক্ষমতার অধিকারী প্রভু সদাপ্রভু বলছেন, “হে আমার লোকেরা, তোমরা যারা সিয়োনে থাক, যদিও আসিরিয়েরা মিসর দেশের মত করে তোমাদের লাঠি দিয়ে মারে আর তোমাদের বিরুদ্ধে গদা তোলে তবুও তোমরা তাদের ভয় কোরো না। 
\v 25 তোমাদের উপরে আমার ক্রোধ খুব শীঘ্রই শেষ হবে, আর তা আসিরিয়দের ধ্বংস করবে।”

\v 26 সর্বক্ষমতার অধিকারী সদাপ্রভু ওরেব পাহাড়ে মিদিয়নকে আঘাত করবার সময় যেমন করেছিলেন তেমনি করে তিনি চাবুক দিয়ে আসিরিয়দের মারবেন। মিসরে যেমন করেছিলেন তেমনি করেই তিনি জলের উপরে তাঁর লাঠি উঠাবেন। 
\v 27 সেই দিন তোমাদের কাঁধ থেকে তাদের বোঝা, তোমাদের ঘাড় থেকে তাদের জোয়াল তুলে নেওয়া হবে; তোমরা মোটা হয়েছ বলে সেই জোয়াল ভেংগে পড়বে।

\v 28 তারা অয়াতে ঢুকেছে, মিগ্রোণ পার হয়ে গেছে; তারা মিক্মসে তাদের জিনিসপত্র রেখে গেছে। 
\v 29 তারা গিরিপথ পার হয়ে এসে বলছে, “আমরা গেবাতে ছাউনি ফেলে রাত কাটাব।” এতে রামা কাঁপছে, শৌলের গিবিয়ার লোকেরা পালিয়ে যাচ্ছে। 
\v 30 হে গল্লীমের লোকেরা, তোমরা চিৎকার কর। হে লয়িশার লোকেরা, তোমরা কান দাও। হায়, অনাথোৎ! 
\v 31 মদ্মেনার লোকেরা পালিয়ে যাচ্ছে; গেবীমের লোকেরা লুকাচ্ছে। 
\v 32 আজকে আসিরিয়েরা নোবে গিয়ে থামবে; তারা সিয়োন-কন্যার পাহাড়ের দিকে, অর্থাৎ যিরূশালেমের পাহাড়ের দিকে ঘুষি বাগাচ্ছে।

\v 33 দেখ, সর্বক্ষমতার অধিকারী প্রভু সদাপ্রভু মহাশক্তিতে ডালগুলো ভেংগে ফেলবেন। উঁচু উঁচু গাছগুলো কেটে ফেলা হবে; সেগুলো মাটিতে পড়ে যাবে। 
\v 34 তিনি লোহার অস্ত্র দিয়ে বনের ঘন ঝোপ কেটে ফেলবেন, আর শক্তিশালী একজনের দ্বারা লেবাননের গাছগুলো ধ্বংস করা হবে।

\c 11
\p
যিশয়ের একটা চারা গাছ

\v 1 যিশয়ের গোড়া থেকে একটা নতুন চারা বের হবেন;
তাঁর মূলের সেই চারায় ফল ধরবে।

\v 2 তাঁর উপর থাকবেন
সদাপ্রভুর আত্মা,
জ্ঞান ও বুঝবার আত্মা,
পরামর্শ ও শক্তির আত্মা,
বুদ্ধি ও সদাপ্রভুর প্রতি ভক্তিপূর্ণ ভয়ের আত্মা।

\v 3 তিনি সদাপ্রভুর প্রতি ভক্তিপূর্ণ ভয়ে আনন্দিত হবেন।
তিনি চোখে যা দেখবেন তা দিয়ে বিচার করবেন না,
কিম্বা কানে যা শুনবেন তা দিয়ে মীমাংসা করবেন না;

\v 4 কিন্তু অভাবীদের প্রতি ন্যায়বিচার করবেন,
আর পৃথিবীর গরীবদের ব্যাপার সততার সংগে মীমাংসা করবেন।
লাঠির মত করে তিনি মুখের কথায় পৃথিবীকে আঘাত করবেন,
আর দুষ্টদের মেরে ফেলবেন তাঁর মুখের শ্বাসে।

\v 5 সততা হবে তাঁর কোমর-বাঁধনি
আর বিশ্বস্ততা হবে তাঁর কোমরে জড়াবার পটি।

\v 6 নেকড়েবাঘ ভেড়ার বাচ্চার সংগে বাস করবে,
চিতাবাঘ শুয়ে থাকবে ছাগলের বাচ্চার সংগে;
গরুর বাচ্চা, যুব সিংহ ও মোটাসোটা বাছুর একসংগে থাকবে,
আর ছোট ছেলে তাদের চরাবে।

\v 7 গরু ও ভাল্লুক একসংগে চরবে,
আর তাদের বাচ্চারা একসংগে শুয়ে থাকবে;
সিংহ গরুর মত খড় খাবে।

\v 8 কেউটে সাপের গর্তের কাছে ছোট শিশু খেলা করবে,
আর ছোট ছেলেমেয়ে বিষাক্ত সাপের গর্তে হাত দেবে।

\v 9 আমার পবিত্র পাহাড়ের কোন জায়গায়
কেউ ক্ষতিও করবে না, ধ্বংসও করবে না,
কারণ সমুদ্র যেমন জলে পরিপূর্ণ থাকে
তেমনি সদাপ্রভুর বিষয়ে জ্ঞানে পৃথিবী পরিপূর্ণ হবে।

\v 10 সেই দিন যিশয়ের মূল সব জাতির জন্য পতাকার মত হয়ে দাঁড়াবেন; সব জাতি তাঁর কাছে জড়ো হবে এবং তাঁর বিশ্রামের স্থান গৌরবময় হবে। 
\v 11 সেই দিন প্রভু তাঁর বেঁচে থাকা লোকদের আসিরিয়া থেকে, মিসর ও পথ্রোষ থেকে, কূশ, এলম, বাবিল, হমাৎ ও দ্বীপগুলো থেকে উদ্ধার করে আনবার জন্য দ্বিতীয়বার তাঁর হাত বাড়িয়ে দেবেন।

\v 12 তিনি জাতিদের জন্য একটা পতাকা তুলবেন আর বিদেশে বন্দী থাকা ইস্রায়েলীয়দের জড়ো করবেন; যিহূদার ছড়িয়ে থাকা লোকদের তিনি পৃথিবীর চারদিক থেকে একত্র করবেন। 
\v 13 ইফ্রয়িমের হিংসা দূর হয়ে যাবে এবং যিহূদার শত্রুভাব আর থাকবে না। ইফ্রয়িম যিহূদার উপর হিংসা করবে না, যিহুদাও ইফ্রয়িমের সংগে শত্রুতা করবে না। 
\v 14 তারা পশ্চিম দিকে পলেষ্টীয়দের দেশের ঢালু জায়গায় ছোঁ মারবে, তাঁরা একসংগে পূর্ব দিকের দেশ লুট করবে। তারা ইদোম ও মোয়াব দখল করে নেবে আর অম্মোনীয়েরা তাদের অধীন হবে। 
\v 15 সদাপ্রভু সুয়েজ উপসাগর শুকিয়ে ফেলবেন; তিনি গরম শুকনা বাতাস দিয়ে ইউফ্রেটিস নদীর উপরে তাঁর শক্তি দেখাবেন। তিনি সেটা ভাগ করে সাতটা নালা বানাবেন, যাতে লোকে জুতা পায়ে পার হতে পারে। 
\v 16 মিসর থেকে বের হয়ে আসবার সময় যেমন ইস্রায়েলীয়দের জন্য একটা পথ হয়েছিল তেমনি তাঁর বেঁচে থাকা লোকদের জন্য আসিরিয়া থেকে একটা রাজপথ হবে।

\c 12
\p
প্রশংসা-গান

\v 1 সেই দিন তুমি বলবে,
“হে সদাপ্রভু, আমি তোমার গৌরব করব,
কারণ তুমি আমার উপর ত্রেুাধ প্রকাশ করেছিলে;
কিন্তু এখন তোমার ক্রোধ থেমে গেছে
আর তুমি আমাকে সান্ত্বনা দিচ্ছ।

\v 2 সত্যি, ঈশ্বরই আমার উদ্ধারকর্তা;
আমি তাঁর উপর নির্ভর করব, ভয় করব না।
সদাপ্রভু, সদাপ্রভুই আমার শক্তি ও আমার গান;
তিনিই আমার উদ্ধারকর্তা হয়েছেন।”

\v 3 এজন্য তোমরা আনন্দের সংগে
উদ্ধারের সব ফোয়ারা থেকে জল তুলবে।

\v 4 সেই দিন তোমরা বলবে,
“সদাপ্রভুকে ধন্যবাদ দাও, তাঁর গুণের কথা ঘোষণা কর;
তিনি যা করেছেন তা সব জাতিকে জানাও
আর ঘোষণা কর যে, তিনি মহান।

\v 5 সদাপ্রভুর উদ্দেশে গান কর,
কারণ তিনি গৌরবময় কাজ করেছেন;
সারা জগতে যেন এই কথা জানানো হয়।

\v 6 হে সিয়োনের লোকেরা, তোমরা জোরে চিৎকার কর
আর আনন্দে গান গাও,
কারণ ইস্রায়েলের সেই পবিত্রজন তোমাদের মধ্যে মহান।”

\c 13
\p
বাবিলের বিষয়ে সদাপ্রভুর কথা

\v 1 আমোসের ছেলে যিশাইয় বাবিল সম্বন্ধে দর্শন পেয়েছিলেন।

\v 2 সদাপ্রভু বলছেন, “তোমরা গাছপালাহীন পাহাড়ের মাথার উপরে একটা পতাকা তোল; চিৎকার করে যোদ্ধাদের ডাক আর প্রধান লোকদের ফটক দিয়ে ঢুকবার জন্য হাত দিয়ে যোদ্ধাদের ইশারা কর। 
\v 3 আমার উদ্দেশ্যে আলাদা করা লোকদের আমি আদেশ দিয়েছি; আমার ক্রোধ ঢেলে দেবার জন্য আমি আমার যোদ্ধাদের ডেকেছি। আমার গৌরব প্রকাশিত হয়েছে বলে তারা আনন্দে গর্ব করছে।”

\v 4 শোন, পাহাড়-পর্বতের উপরে অনেক লোকের ভিড়ের শব্দ হচ্ছে। শোন, সমস্ত জাতির ও রাজ্যের লোকেরা একসংগে জড়ো হয়ে গোলমাল করছে। সর্বক্ষমতার অধিকারী সদাপ্রভু যুদ্ধের জন্য একটা সৈন্যদল সাজাচ্ছেন। 
\v 5 তারা দূর দেশ থেকে আসছে, তারা পৃথিবীর শেষ সীমা থেকে আসছে; সদাপ্রভু তাঁর ক্রোধের অস্ত্রশস্ত্র নিয়ে গোটা পৃথিবীটাকে ধ্বংস করবার জন্য আসছেন।

\v 6 তোমরা জোরে জোরে কাঁদ, কারণ সদাপ্রভুর দিন কাছে এসে গেছে; সেই দিন সর্বশক্তিমানের কাছ থেকে ধ্বংস আসবে। 
\v 7 সেইজন্য সকলের হাত নিস্তেজ হয়ে পড়বে আর সমস্ত লোক সাহস হারাবে। 
\v 8 তারা ভীষণ ভয় পাবে, তাদের ব্যথা ও দারুণ যন্ত্রণা হবে, প্রসবকারিণীর মত তারা ব্যথায় মোচড়াবে, তারা বুদ্ধিহারা হয়ে একে অন্যের দিকে তাকাবে এবং তাদের মুখ আগুনের শিখার মত হবে।

\v 9 দেখ, সদাপ্রভুর দিন আসছে। তা নিষ্ঠুরতা, উপ্চে পড়া ক্রোধ ও জ্বলন্ত অসন্তোষ নিয়ে আসছে; পৃথিবীকে ধ্বংসস্থান করবার জন্য আর তার মধ্যেকার পাপীদের বিনষ্ট করবার জন্য আসছে। 
\v 10 তখন আকাশের তারা ও নক্ষত্রপুঞ্জ আলো দেবে না; সূর্য উঠবার সময়েও অন্ধকার থাকবে আর চাঁদও আলো দেবে না।

\v 11 সদাপ্রভু বলছেন, “আমি মন্দতার জন্য জগতকে শাস্তি দেব; দুষ্টদের অন্যায়ের জন্য তাদের শাস্তি দেব। আমি গর্বিতদের বড়াই করা শেষ করে দেব আর নিষ্ঠুরদের অহংকার ভেংগে দেব। 
\v 12 তখন আমি মানুষকে পাওয়া খাঁটি সোনা পাওয়ার চেয়েও কঠিন করব, ওফীরের সোনা পাওয়ার চেয়ে আরও বেশী কঠিন করব। 
\v 13 সেইজন্য আমি মহাকাশকে কাঁপাব; সর্বক্ষমতার অধিকারী সদাপ্রভুর উপ্চে পড়া ক্রোধে তাঁর জ্বলন্ত ক্রোধের দিনে পৃথিবী তার জায়গা থেকে নড়ে যাবে।

\v 14 “শিকারের জন্য তাড়ানো হরিণের মত, রাখাল ছাড়া ভেড়ার মত প্রত্যেকে তার নিজের লোকদের কাছে ফিরে যাবে, প্রত্যেকে তার নিজের দেশে পালিয়ে যাবে। 
\v 15 যাদের পাওয়া যাবে তাদের অস্ত্র দিয়ে বিদ্ধ করা হবে; যাদের ধরা হবে তারা তলোয়ারের ঘায়ে মারা পড়বে। 
\v 16 তাদের চোখের সামনে শিশুদের আছড়ে মারা হবে; তাদের ঘর-বাড়ী লুট করা হবে ও স্ত্রীদের ধর্ষণ করা হবে।

\v 17 “দেখ, আমি তাদের বিরুদ্ধে মাদীয়দের খুঁচিয়ে তুলব। তারা রূপার দিকেও খেয়াল করবে না আর সোনা নিয়েও আনন্দ করবে না। 
\v 18 তারা ধনুক দিয়ে যুবকদের মেরে ফেলবে; তারা শিশুদের প্রতি কোন দয়া করবে না কিম্বা ছেলেমেয়েদের দিকে মমতার চোখে তাকাবে না। 
\v 19 সমস্ত রাজ্যের মণি বাবিলকে, কলদীয়দের গৌরবের বাবিলকে ঈশ্বর সদোম ও ঘমোরার মত ধ্বংস করবেন। 
\v 20 তার মধ্যে আর কখনও বাসস্থান হবে না কিম্বা বংশের পর বংশ ধরে কেউ সেখানে বাস করবে না। কোন আরবীয় সেখানে তাম্বু খাটাবে না, কোন রাখাল সেখানে তার পশুপালকে বিশ্রাম করাবে না। 
\v 21 কিন্তু মরুভূমির প্রাণীরা সেখানে শুয়ে থাকবে, সেখানকার ঘর-বাড়ীগুলো হায়েনায় পরিপূর্ণ হবে, উটপাখীরা সেখানে বাস করবে আর বুনো ছাগলেরা লাফিয়ে বেড়াবে। 
\v 22 সেখানকার দুর্গের মধ্যে শিয়াল ডাকবে আর খেঁকশিয়াল সৌখিন ঘর-বাড়ীর মধ্যে থাকবে। বাবিলের সময় এসে গেছে, তার দিনগুলো আর বাড়ানো হবে না।”

\c 14
\p

\v 1 সদাপ্রভু যাকোবের প্রতি মমতা করবেন; তিনি আবার ইস্রায়েলকে বেছে নেবেন এবং তাদের নিজেদের দেশে বসিয়ে দেবেন। বিদেশীরা তাদের সংগে যোগ দেবে আর তারা যাকোবের বংশের সংগে যুক্ত হবে। 
\v 2 অন্যান্য জাতিরা তাদের নিয়ে তাদের নিজেদের দেশে পৌঁছে দেবে। সদাপ্রভুর দেশে অন্যান্য জাতিরা ইস্রায়েলীয়দের দাস-দাসী হবে। যারা তাদের বন্দী করেছিল এখন তাদেরই তারা বন্দী করবে আর তাদের অত্যাচারকারীদের উপরে তারা কর্তা হবে।

\v 3 -
\v 4 হে ইস্রায়েল, সদাপ্রভু যেদিন তোমাকে যন্ত্রণা, হাংগামা আর নিষ্ঠুর দাসত্ব থেকে রেহাই দেবেন সেই দিন তুমি বাবিলের রাজার বিরুদ্ধে এইভাবে ঠাট্টা করে বলবে, “কঠোর কর্মকর্তা কেমনভাবে শেষ হয়েছে! তার ভয়ংকর অত্যাচার আর নেই। 
\v 5 দুষ্টদের লাঠি আর শাসনকর্তাদের শাসনদণ্ড সদাপ্রভুই ভেংগে দিয়েছেন। 
\v 6 অত্যাচারী ভীষণ রাগ করে জাতিদের অনবরত আঘাত করত, রাগে সে বারবার তাদের অত্যাচার করে দমন করত। 
\v 7 এখন সমস্ত পৃথিবী রেহাই ও শান্তি পেয়েছে; সেইজন্য তারা আনন্দে গান গাইছে। 
\v 8 এমন কি, বেরস আর লেবাননের এরস গাছও আনন্দের সংগে বাবিলের রাজাকে বলছে, ‘এখন তোমাকে মাটিতে ফেলে দেওয়া হয়েছে বলে কোন কাঠুরেই আর আমাদের কাটতে আসে না।’

\v 9 “তুমি মৃতস্থানে আসছ বলে মৃতস্থানের লোকেরা তোমার সংগে দেখা করবার জন্য ভীষণ অস্থির হয়ে উঠেছে। তাই মৃতদের আত্মা উঠছে যেন তারা তোমার সংগে দেখা করতে পারে। যারা এই জগতের নেতা ছিল তারা সবাই উঠছে; যারা জাতিদের উপরে রাজা ছিল তারা সবাই তাদের সিংহাসন থেকে উঠছে। 
\v 10 তারা সবাই তোমাকে ডেকে বলবে, ‘তুমিও আমাদের মত দুর্বল হয়ে পড়েছ; তুমি আমাদের মতই হয়েছ।’

\v 11 “তোমার সব জাঁকজমক মৃতস্থানে নামিয়ে আনা হয়েছে; তার সংগে তোমার সব বীণার শব্দ নামানো হয়েছে। তোমার নীচে ছড়িয়ে রয়েছে পোকা আর সেগুলো তোমাকে ঢেকে ফেলেছে। 
\v 12 হে শুকতারা, ভোরের সন্তান, তুমি তো স্বর্গ থেকে পড়ে গেছ। তুমি একদিন জাতিদের পরাজিত করেছ আর তোমাকেই এখন পৃথিবীতে ফেলে দেওয়া হয়েছে। 
\v 13 তুমি মনে মনে বলেছ, ‘আমি স্বর্গে উঠব, ঈশ্বরের তারাগুলোর উপরে আমার সিংহাসন উঠাব; যেখানে দেবতারা জড়ো হয় উত্তর দিকের সেই পাহাড়ের উপরে আমি সিংহাসনে বসব। 
\v 14 আমি মেঘের মাথার উপরে উঠব; আমি মহান ঈশ্বরের সমান হব।’ 
\v 15 কিন্তু তোমাকে মৃতস্থানে নামানো হয়েছে, হ্যাঁ, সেই গর্তের সব চেয়ে নীচু জায়গায় নামানো হয়েছে। 
\v 16 যারা তোমাকে দেখে তারা তোমার দিকে তাকিয়ে থাকে। তারা তোমার অবস্থা দেখে বলে, ‘যে পৃথিবীকে নাড়াত আর রাজ্যগুলোকে কাঁপাত এ কি সেই লোক? 
\v 17 এ কি সে, যে জগতকে মরুভূমির মত করত, শহরগুলোকে উলটে ফেলত, আর বন্দীদের বাড়ী ফিরে যেতে দিত না?’

\v 18 “জাতিদের সব রাজা সম্মানের সংগে নিজের নিজের কবরে শুয়ে আছেন। 
\v 19 কিন্তু তোমাকে গাছের বাদ দেওয়া ডালের মত কবরের বাইরে ফেলে রাখা হয়েছে। তলোয়ার দিয়ে যাদের মেরে ফেলে মৃতস্থানের সবচেয়ে নীচু জায়গায় পাঠানো হয়েছে তাদের দেহ দিয়ে তুমি ঢাকা পড়েছ। তুমি পায়ে মাড়ানো মৃতদেহের মত হয়েছ। 
\v 20 তুমি অন্যান্য রাজাদের মত কবর পাবে না, কারণ তোমার দেশকে তুমি ধ্বংস করেছ আর তোমার লোকদের মেরে ফেলেছ। দুষ্টদের বংশধরদের কথা আর কখনও উল্লেখ করা হবে না। 
\v 21 তাদের পূর্বপুরুষদের পাপের দরুন তাদের ছেলেদের মেরে ফেলবার জন্য একটা জায়গা ঠিক কর। দেশ অধিকার করবার জন্য তারা আর উঠবে না; তারা পৃথিবীকে আর তাদের শহর দিয়ে পরিপূর্ণ করবে না।”

\v 22 সর্বক্ষমতার অধিকারী সদাপ্রভু বলছেন, “আমি তাদের বিরুদ্ধে উঠব; বাবিলের নাম ও তার বেঁচে থাকা লোকদের আর তার বংশধরদের আমি একেবারে শেষ করে দেব। 
\v 23 আমি তাকে শজারুদের জায়গা ও জলা জায়গা করব। ধ্বংসের ঝাঁটা দিয়ে আমি তাকে ঝাড়ু দেব। আমি সর্বক্ষমতার অধিকারী সদাপ্রভু এই কথা বলছি।”
আসিরিয়ার বিরুদ্ধে ভবিষ্যদ্বাণী

\v 24 সর্বক্ষমতার অধিকারী সদাপ্রভু শপথ করে বলেছেন, “সত্যিই, আমি যেমন ঠিক করেছি তেমনই ঘটবে, আর তা স্থির থাকবে। 
\v 25 আমার দেশের মধ্যে আমি আসিরিয়ার রাজাকে চুরমার করব আর আমার পাহাড়-পর্বতের উপরে তাকে পায়ের নীচে মাড়াব। তখন আমার লোকদের কাছ থেকে তার জোয়াল দূর হয়ে যাবে ও তাদের কাঁধ থেকে তার বোঝা সরে যাবে।” 
\v 26 গোটা দুনিয়ার জন্য এই ব্যবস্থাই ঠিক করা হয়েছে আর সমস্ত জাতির উপরে এই হাতই বাড়িয়ে দেওয়া হয়েছে। 
\v 27 সর্বক্ষমতার অধিকারী সদাপ্রভুই এই সব ঠিক করেছেন, তাই কে তা বিফল করতে পারে? তাঁর হাত বাড়ানো রয়েছে, কে তা গুটাতে পারে?
পলেষ্টিয়ার বিরুদ্ধে ভবিষ্যদ্বাণী

\v 28 যে বছরে রাজা আহস মারা গিয়েছিলেন সেই বছরে যিশাইয় এই ভবিষ্যদ্বাণী পেয়েছিলেন।

\v 29 হে পলেষ্টিয়া, যে লাঠি তোমাকে আঘাত করত তা ভেংগে গেছে বলে তোমরা কেউ আনন্দ কোরো না। সাপের গোড়া থেকে বের হয়ে আসবে কেউটে সাপ, আর সেই সাপ থেকে বেরিয়ে আসবে উড়ন্ত বিষাক্ত সাপ। 
\v 30 সবচেয়ে গরীব লোকেরা খাবার পাবে আর অভাবীরা নিরাপদে শুয়ে থাকবে। কিন্তু তোমার শিকড়কে আমি দুর্ভিক্ষ দিয়ে ধ্বংস করব, তাতে তোমার বেঁচে থাকা লোকেরা মরে যাবে।

\v 31 হে ফটক, বিলাপ কর। হে শহর, কাঁদ। হে পলেষ্টিয়া, তোমার সব কিছু মিলিয়ে যাক। উত্তর দিক থেকে ধূমার মেঘ আসছে, সেই সৈন্যদল থেকে একজন সৈন্যও পিছিয়ে পড়ছে না। 
\v 32 এই জাতির দূতদের কি উত্তর দেওয়া যাবে? তাদের বলা হবে, “সদাপ্রভু সিয়োনকে স্থাপন করেছেন এবং তার মধ্যে অত্যাচারিত হওয়া তাঁর লোকেরা আশ্রয় পাবে।”

\c 15
\p
মোয়াবের বিষয়ে সদাপ্রভুর কথা

\v 1 মোয়াবের সম্বন্ধে সদাপ্রভুর কথা এই:
মোয়াবের মধ্যেকার আর্ নামে শহরটা এবং মোয়াবের মধ্যেকার কীর শহরটা এক রাতের মধ্যেই ধ্বংস হয়ে গেছে। 
\v 2 মোয়াবের লোকেরা কাঁদবার জন্য দীবোনের মন্দিরে ও পূজার উঁচু স্থানে উঠে গেছে। তারা নবো ও মেদবার জন্য শোক করছে। তাদের সকলের মাথা কামানো হয়েছে এবং দাড়িও কাটা হয়েছে। 
\v 3 তারা রাস্তায় রাস্তায় ছালার চট পরে বেড়াচ্ছে। তারা সবাই ছাদের উপরে ও শহর-চকের মধ্যে শোক করছে। তারা ভীষণ কান্নাকাটি করছে। 
\v 4 হিষ্বোন ও ইলিয়ালী কাঁদছে; তাদের গলার স্বর যহস পর্যন্ত শোনা যাচ্ছে। সেইজন্য মোয়াবের সৈন্যেরাও কাঁদছে এবং তাদের অন্তর ভয়ে কাঁপছে। 
\v 5 মোয়াবের জন্য আমার অন্তর কাঁদছে; তার লোকেরা সোয়রের দিকে ইগ্লৎ-শলিশীয়া পর্যন্ত পালিয়ে যাচ্ছে। তারা কাঁদতে কাঁদতে লূহীতের পাহাড়ী পথে উঠে যাচ্ছে; তাদের জায়গা ধ্বংস হয়েছে বলে তারা বিলাপ করতে করতে হোরণয়িমের রাস্তায় চলছে। 
\v 6 নিম্রীমের সব জল নষ্ট করা হয়েছে ও ঘাস শুকিয়ে গেছে; গাছ-গাছড়া নেই, সবুজ বলতে আর কিছুই বাকী নেই। 
\v 7 সেইজন্য তাদের জমানো ধন-সম্পদ তারা উইলো গাছের খাদের ওপাশে নিয়ে যাচ্ছে। 
\v 8 মোয়াবের সীমার চারপাশে তাদের কান্নার শব্দ শোনা যাচ্ছে; ইগ্লয়িম ও বের-এলীম পর্যন্ত তাদের বিলাপ শোনা যাচ্ছে। 
\v 9 দীমোনের জল রক্তে ভরা, তবুও আমি তার উপরে আরও দুঃখ আনব; মোয়াবের পালিয়ে যাওয়া লোকদের উপরে, আর যারা দেশে বেঁেচ থাকবে তাদের উপরে আমি সিংহ নিয়ে আসব।

\c 16
\p

\v 1 হে মোয়াবীয়েরা, তোমরা মরু-এলাকার মধ্যেকার সেলা থেকে সিয়োন-পাহাড়ে দেশের শাসনকর্তার কাছে উপহার হিসাবে কতগুলো ভেড়ার বাচ্চা পাঠিয়ে দাও। 
\v 2 বাসা থেকে ঠেলে বের করে দিলে পাখী যেমন এদিক ওদিক ঘুরে বেড়ায় তেমনি করে মোয়াবের লোকেরা অর্ণোন নদীর হেঁটে পার হওয়ার জায়গায় ঘুরে বেড়াবে।

\v 3 তারা বলবে, “আমাদের পরামর্শ দাও; কি করা উচিত বল। তোমার দুপুর বেলার ছায়াকে রাতের অন্ধকারের মত কর- যারা পালিয়ে যাচ্ছে তাদের লুকিয়ে রাখ, আর যারা রক্ষা পাবার জন্য আশ্রয় চায় তাদের ধরিয়ে দিয়ো না। 
\v 4 মোয়াবের পালিয়ে যাওয়া লোকদের তোমাদের সংগে থাকতে দাও; ধ্বংসকারীদের সামনে থেকে তাদের আড়াল করে রাখ।”
যিহূদায় অত্যাচারীরা শেষ হয়ে যাবে; ধ্বংসের কাজ থেমে যাবে। দেশে আক্রমণকারীদের আর দেখা যাবে না। 
\v 5 অটল ভালবাসা দিয়ে দায়ূদের রাজবাড়ীতে একটা সিংহাসন স্থাপন করা হবে; একজন বিশ্বস্ত লোক তার উপরে বসবেন। তিনি সততার সংগে বিচার করবেন এবং তাড়াতাড়ি ন্যায় প্রতিষ্ঠা করবেন।

\v 6 আমরা মোয়াবের অহংকারের কথা শুনেছি, সে খুব অহংকারী। তার গর্বের কথা, নিজেকে বড় করবার কথা ও সব অহংকারের কথা শুনেছি, কিন্তু তার সব বড়াই মিথ্যা। 
\v 7 কাজেই মোয়াবীয়েরা তাদের দেশের জন্য একসংগে জোরে জোরে কাঁদবে, কীর্-হরসতের কিশমিশের পিঠার জন্য তোমরা জোরে জোরে কাঁদবে ও দুঃখ করবে। 
\v 8 হিষ্বোনের ক্ষেতগুলো আর সিব্মার আংগুর লতা শুকিয়ে গেছে। জাতিদের শাসনকর্তারা ভাল ভাল আংগুর গাছ মাড়িয়ে গেছে; সেগুলো একদিন যাসের পর্যন্ত গিয়ে পৌঁছাত আর মরু-এলাকার দিকে ছড়িয়ে যেত। সেগুলোর লতা আরও ছড়িয়ে সমুদ্র পার হয়ে গিয়েছিল। 
\v 9 সেইজন্য আমি যাসেরের মতই সিব্মার আংগুর লতার জন্য কাঁদছি। হে হিষ্বোন, হে ইলিয়ালী, আমি চোখের জলে তোমাদের ভিজাব। পাকা ফল ও ফসল কাটবার জন্য তোমাদের আনন্দের চিৎকার থামিয়ে দেওয়া হয়েছে। 
\v 10 ফলের বাগানগুলো থেকে আনন্দ ও খুশীর ভাব দূর করা হয়েছে। আংগুর ক্ষেতে আর কেউ গান বা চিৎকার করে না, আর আংগুর মাড়াইয়ের জায়গায় কেউ মাড়াই করে রস বের করে না, কারণ সেই চিৎকার বন্ধ করে দেওয়া হয়েছে।

\v 11 আমার অন্তর মোয়াবের জন্য, আমার ভিতরটা কীর্-হরসতের জন্য বীণার মত করে কাঁদছে। 
\v 12 মোয়াব যখন বুঝতে পারবে যে, তার পূজার উঁচু স্থানে গিয়ে লাভ হচ্ছে না তখন প্রার্থনার জন্য সে তার মন্দিরে যাবে, কিন্তু তাতেও কোন লাভ হবে না।

\v 13 সদাপ্রভু মোয়াব সম্বন্ধে এই কথা আগেই বলেছেন। 
\v 14 কিন্তু এখন সদাপ্রভু বলছেন, “চুক্তিতে বাঁধা চাকর যেমন বছর গোণে তেমনি করে ঠিক তিন বছরের মধ্যে মোয়াবের জাঁকজমক ও তার বহু সংখ্যক লোকের সবাইকে তুচ্ছ করা হবে এবং বেঁচে থাকা লোকেরা হবে সংখ্যায় অল্প ও দুর্বল।”

\c 17
\p
দামেস্কের বিরুদ্ধে ভবিষ্যদ্বাণী

\v 1 দামেস্ক সম্বন্ধে ভবিষ্যদ্বাণী এই:
সদাপ্রভু বলছেন, “দেখ, দামেস্ক আর শহর থাকবে না, তা হবে একটা ধ্বংসের স্তূপ। 
\v 2 অরোয়েরের গ্রামগুলো ত্যাগ করে লোকেরা চলে যাবে; পশুর পাল সেগুলো অধিকার করবে। তারা সেখানে শুয়ে থাকবে; কেউ তাদের ভয় দেখাবে না। 
\v 3 ইফ্রয়িমে আর কোন দুর্গ থাকবে না এবং দামেস্কে রাজশক্তি থাকবে না; অরামের বেঁচে থাকা লোকেরা ইস্রায়েলীয়দের মত গৌরবহীন হবে।” এই হল সর্বক্ষমতার অধিকারী সদাপ্রভুর কথা।

\v 4 “সেই দিন যাকোবের গৌরব ্নান হবে; তার দেহের চর্বি গলে যাবে। 
\v 5 লোকে যেমন করে ক্ষেতের শস্য কেটে জড়ো করে, ইস্রায়েলীয়দের অবস্থা তেমনই হবে। রফায়ীমের উপত্যকায় লোকে যেমন করে পড়ে থাকা শস্য কুড়ায় তাদের অবস্থা তেমনই হবে। 
\v 6 তবুও কিছু শস্য পড়ে থাকবে। যেমন করে জলপাই গাছ ঝাড়া হলে পর উপরের ডালগুলোতে দু’তিনটা জলপাই থেকে যায় আর যে ডালে বেশী ফল ধরে সেখানে চার-পাঁচটা ফল থেকে যায়, তাদের অবস্থা তেমনই হবে।” ইস্রায়েলের ঈশ্বর সদাপ্রভু এই কথা বলছেন।

\v 7 সেই দিন লোকে তাদের সৃষ্টিকর্তার দিকে তাকাবে, ইস্রায়েলের সেই পবিত্রজনের দিকে চোখ ফিরাবে। 
\v 8 তারা নিজেদের হাতের তৈরী বেদীর দিকে চেয়ে দেখবে না, আর তাদের হাতের তৈরী আশেরা-খুঁটি ও ধূপ-বেদীর প্রতি কোন মনোযোগও দেবে না।

\v 9 সেই দিন তাদের শক্তিশালী শহরগুলো বন-জংগলের মত হবে। যেমন করে ইস্রায়েলীয়দের দরুন লোকে তাদের শহর ছেড়ে পালিয়ে গিয়েছিল তাদের অবস্থা তেমনই হবে। তাদের দেশ ধ্বংসস্থান হবে। 
\v 10 তোমার উদ্ধারকর্তা ঈশ্বরকে তুমি ভুলে গেছ; সেই আশ্রয়-পাহাড়কে তুমি মনে রাখ নি। সেইজন্য যদিও তুমি সুন্দর সুন্দর চারা আর বিদেশ থেকে আনা আংগুর লতা লাগাচ্ছ, 
\v 11 আর সেই দিনই তুমি সেগুলো বাড়িয়ে তুলছ আর সকাল বেলায় তাতে কুঁড়ি ধরাচ্ছ, তবুও রোগ এবং ভীষণ ব্যথার দিনে কাটবার জন্য তেমন কোন ফসল থাকবে না।

\v 12 হায় হায়, অনেক লোকের গর্জন শোনা যাচ্ছে! গর্জনকারী সাগরের মতই জাতিরা গর্জন করছে। জাতিদের ভীষণ চিৎকার শোনা যাচ্ছে। ভয়ংকর বন্যার জলের গর্জনের মতই তারা চিৎকার করছে। 
\v 13 ভয়ংকর বন্যার জলের শব্দের মত যদিও লোকেরা গর্জন করছে, তবুও তিনি ধমক দিলে তারা দূরে পালিয়ে যাবে। বাতাসের মুখে পাহাড়ের উপরকার তুষের মত, ঝড়ের মুখে গড়াগড়ি খাওয়া ধুলার মত তাদের তাড়িয়ে দেওয়া হবে। 
\v 14 সন্ধ্যা বেলায় তারা ভীষণ ভয় পাবে আর সকাল হওয়ার আগেই শেষ হয়ে যাবে। আমাদের লুটকারীদের জন্য এ-ই আছে; এটাই আমাদের লুটকারীদের ভাগ্য।

\c 18
\p
কূশ দেশের বিরুদ্ধে ভবিষ্যদ্বাণী

\v 1 হায়! কূশ দেশের নদীগুলোর ওপারে এমন একটা দেশ আছে যেখানে পাখার ঝিঁঝিঁ শব্দ শোনা যায়। 
\v 2 সেই দেশ জলের উপর দিয়ে নলের তৈরী নৌকায় দূত পাঠায়। হে দ্রুতগামী দূতেরা, যে জাতি লম্বা ও মোলায়েম চামড়ার, যে জাতিকে কাছের ও দূরের লোকেরা ভয় করে, যে শক্তিশালী জাতি অন্যদের পায়ে মাড়ায় এবং যার দেশ নদ-নদী দিয়ে ভাগ করা, তোমরা তার কাছে ফিরে যাও।

\v 3 হে জগতের লোকেরা, হে পৃথিবীতে বাসকারী সব লোক, তোমরা দেখো, কখন পাহাড়-পর্বতের উপরে পতাকা তোলা হবে, আর শুনো, কখন তূরী বাজানো হবে। 
\v 4 সদাপ্রভু আমাকে বলছেন, “পরিষ্কার আকাশে রোদের তেজের মত, গরমকালে ফসল কাটবার সময়ে কুয়াশার মেঘের মত আমি চুপ করে আমার বাসস্থান থেকে দেখতে থাকব।” 
\v 5 ফসল কাটবার আগে যখন ফুল আর থাকবে না আর সেই ফুল আংগুর হয়ে পেকে যাবে সেই সময় ছুরি দিয়ে তিনি কচি ডালগুলো কেটে ফেলবেন আর ছড়িয়ে পড়া ডালগুলো দূর করে দেবেন। 
\v 6 পাহাড়ের শকুন ও বুনো পশুদের কাছে তাদের সবাইকে ফেলে রাখা হবে; সারা গরমকাল ধরে শকুনেরা তাদের খাবে আর বুনো পশুরা খাবে সারা শীতকাল ধরে।

\v 7 সেই সময় সর্বক্ষমতার অধিকারী সদাপ্রভুর কাছে সেই লম্বা ও মোলায়েম চামড়ার জাতির কাছ থেকে উপহার আসবে। এ সেই জাতি যাকে কাছের ও দূরের লোকেরা ভয় করে। এ সেই শক্তিশালী জাতি যে অন্যদের পায়ে মাড়ায় এবং যার দেশ নদ-নদী দিয়ে ভাগ করা। সেই জাতির উপহারগুলো সিয়োন পাহাড়ে, সর্বক্ষমতার অধিকারী সদাপ্রভুর থাকবার জায়গায় আনা হবে।

\c 19
\p
মিসর দেশ সম্বন্ধে সদাপ্রভুর কথা

\v 1 মিসর দেশ সম্বন্ধে সদাপ্রভুর কথা এই:
দেখ, সদাপ্রভু একটা দ্রুতগামী মেঘে করে মিসর দেশে আসছেন। তাঁর সামনে মিসরের প্রতিমাগুলো কাঁপবে, আর মিসরীয়দের অন্তরে সাহস থাকবে না।

\v 2 সদাপ্রভু বলছেন, “আমি এক মিসরীয়কে অন্য মিসরীয়ের বিরুদ্ধে উত্তেজিত করে তুলব; তাতে ভাই ভাইয়ের বিরুদ্ধে, প্রতিবেশী প্রতিবেশীর বিরুদ্ধে, শহর শহরের বিরুদ্ধে, আর রাজ্য রাজ্যের বিরুদ্ধে যুদ্ধ করবে। 
\v 3 মিসরীয়েরা মনের বল হারিয়ে ফেলবে, আর আমি তাদের পরিকল্পনা নিষ্ফল করে দেব। তারা প্রতিমা ও মৃতদের আত্মার কাছে, ভূতের মাধ্যমের কাছে, আর মন্দ আত্মাদের সংগে সম্বন্ধ রক্ষাকারীদের কাছে পরামর্শ চাইবে। 
\v 4 একজন কড়া মনিবের হাতে আমি মিসরীয়দের তুলে দেব; একজন ভয়ংকর রাজা তাদের শাসন করবে।” এই হল সর্বক্ষমতার অধিকারী প্রভু সদাপ্রভুর কথা।

\v 5 নীল নদীর জল শুকিয়ে যাবে, আর নদীর বুকে চর পড়ে তা ফেটে যাবে। 
\v 6 খালগুলোতে দুর্গন্ধ হবে; মিসরের নদীগুলো ছোট হয়ে শুকিয়ে যাবে; নল ও খাগড়া শুকিয়ে যাবে; 
\v 7 নীল নদীর পারের সব গাছ-গাছড়াও শুকিয়ে যাবে। নদীর ধারের বীজ লাগানো ক্ষেত শুকিয়ে ফেটে যাবে; চারাগুলো শুকিয়ে উড়ে যাবে, কিছুই থাকবে না। 
\v 8 জেলেরা হায় হায় করবে আর নীল নদীতে যারা বড়শী ফেলে তারা বিলাপ করবে। যারা জলে জাল ফেলে তারা দুর্বল হয়ে পড়বে। 
\v 9 যারা মসীনার সুতা প্রস্তুত করে আর যারা পাতলা কাপড় বোনে তারা নিরাশ হবে। 
\v 10 জগৎ-সংসারের সব ভিত্তি ভেংগে পড়বে আর দিন-মজুরেরা সবাই প্রাণে দুঃখ পাবে।

\v 11 সোয়নের উঁচু পদের কর্মচারীরা একেবারে বোকা; ফরৌণের জ্ঞানী পরামর্শদাতারা অর্থহীন উপদেশ দেয়। তোমরা ফরৌণকে কেমন করে বলতে পার, “আমি জ্ঞানী লোকদের একজন এবং খুব পুরানো দিনের রাজাদের বংশধর”? 
\v 12 তোমার জ্ঞানী লোকেরা এখন কোথায়? মিসরের বিরুদ্ধে সর্বক্ষমতার অধিকারী সদাপ্রভু যা ঠিক করেছেন তা তারা নিজেরা জানুক ও তোমাকে বলুক। 
\v 13 সোয়নের উঁচু পদের কর্মচারীরা বোকা হয়েছে, আর নোফের নেতারা ঠকেছে; মিসরের প্রধান লোকেরা মিসরকে বিপথে নিয়ে গেছে। 
\v 14 সদাপ্রভু তাদের ভিতরে বিশৃঙ্খলার ভাব সৃষ্টি করেছেন, তাতে মাতাল যেমন তার বমির মধ্যে টলমল করে তেমনি সব কাজে তারা মিসরকে টলমল করায়। 
\v 15 মিসরের মধ্যে মাথা বা লেজ, খেজুরের ডাল বা নল-খাগড়া, কেউই কিছু করতে পারবে না।

\v 16 সেই দিন মিসরীয়েরা স্ত্রীলোকদের মত হবে। তাদের বিরুদ্ধে সর্বক্ষমতার অধিকারী সদাপ্রভু হাত উঠাবেন এবং তা দেখে তারা ভয়ে কাঁপবে। 
\v 17 মিসরীয়দের কাছে কেউ যিহূদা দেশের নাম করলেই তা তাদের পক্ষে ভীষণ ভয়ের কারণ হয়ে দাঁড়াবে। সর্বক্ষমতার অধিকারী সদাপ্রভু তাদের বিরুদ্ধে যা করবেন বলে ঠিক করেছেন তার জন্য তারা ভয় পাবে।

\v 18 সেই দিন মিসরের পাঁচটি শহর কনানের ভাষা বলবে এবং সর্বক্ষমতার অধিকারী সদাপ্রভুর প্রতি বিশ্বস্ত থাকবে বলে শপথ করবে। সেই শহরগুলোর মধ্যে একটাকে বলা হবে ধ্বংসের শহর।

\v 19 সেই দিন মিসর দেশের মধ্যে সদাপ্রভুর উদ্দেশে একটা বেদী আর তার সীমানায় একটা স্তম্ভ থাকবে। 
\v 20 এই সব হবে মিসর দেশে সর্বক্ষমতার অধিকারী সদাপ্রভুর উদ্দেশে একটা চিহ্ন ও সাক্ষ্য। তাদের অত্যাচারীদের দরুন তারা যখন সদাপ্রভুর কাছে কাঁদবে তখন তিনি তাদের কাছে একজন উদ্ধারকর্তা ও রক্ষাকারীকে পাঠিয়ে দেবেন এবং তিনি তাদের উদ্ধার করবেন। 
\v 21 এইভাবে সদাপ্রভু মিসরীয়দের কাছে নিজেকে প্রকাশ করবেন এবং সেই দিন তারা সদাপ্রভুকে স্বীকার করে নেবে। তারা পশু-উৎসর্গ ও শস্য-উৎসর্গ করে তাঁর উপাসনা করবে এবং সদাপ্রভুর কাছে মানত করে তা পূরণ করবে। 
\v 22 সদাপ্রভু মিসরকে আঘাত করবেন; তিনি তাদের আঘাত করবেন এবং সুস্থও করবেন। তারা সদাপ্রভুর দিকে ফিরবে, আর তিনি তাদের মিনতিতে সাড়া দেবেন ও তাদের সুস্থ করবেন।

\v 23 সেই দিন মিসর থেকে আসিরিয়া পর্যন্ত একটা রাজপথ হবে। আসিরিয়েরা মিসরে এবং মিসরীয়েরা আসিরিয়াতে যাওয়া-আসা করবে। মিসরীয় ও আসিরিয়েরা এক সংগে উপাসনা করবে। 
\v 24 সেই দিন মিসর, আসিরিয়া ও ইস্রায়েল মিলে একটা দল হবে এবং তারা হবে পৃথিবীর মধ্যে একটা আশীর্বাদ। 
\v 25 সর্বক্ষমতার অধিকারী সদাপ্রভু তাদের এই বলে আশীর্বাদ করবেন, “আমার লোক মিসর, আমার হাতে গড়া আসিরিয়া ও আমার অধিকার ইস্রায়েল আশীর্বাদযুক্ত হোক।”

\c 20
\p
মিসর ও কূশ দেশের জন্য চিহ্ন

\v 1 আসিরিয়া দেশের রাজা সর্গোনের পাঠানো সেনাপতি অস্দোদে এসে তা আক্রমণ করে অধিকার করেছিলেন। 
\v 2 যে বছর তিনি আক্রমণ করেছিলেন সেই বছরে সদাপ্রভু আমোসের ছেলে যিশাইয়কে বলেছিলেন, “তোমার গা থেকে ছালার চট ও পা থেকে জুতা খুলে ফেল।” এতে যিশাইয় উলংগ হয়ে খালি পায়ে ঘুরে বেড়াতে লাগলেন।

\v 3 তারপর সদাপ্রভু বললেন, “আমার দাস যিশাইয় যেমন মিসর ও কূশের বিরুদ্ধে একটা চিহ্ন ও ভবিষ্যতের লক্ষণ হিসাবে তিন বছর ধরে উলংগ হয়ে খালি পায়ে ঘুরে বেড়িয়েছে, 
\v 4 ঠিক তেমনি করে আসিরিয়ার রাজা মিসরকে লজ্জা দেবার জন্য মিসরীয় ও কূশীয় বন্দীদের ছেলে-বুড়ো সবাইকে উলংগ অবস্থায়, খালি পায়ে ও পেছন-খোলা অবস্থায় নিয়ে যাবে। 
\v 5 যারা কূশ দেশের উপর নির্ভর করেছিল এবং মিসরকে নিয়ে বড়াই করেছিল তারা ভয় পাবে ও লজ্জিত হবে। 
\v 6 সেই দিন সাগর পারের বাসিন্দারা বলবে, ‘দেখ, যাদের উপর আমরা নির্ভর করেছিলাম এবং সাহায্য পাবার জন্য ও আসিরিয়ার রাজার হাত থেকে রক্ষা পাবার জন্য যাদের কাছে গিয়েছিলাম তাদের অবস্থা কি হয়েছে। তাহলে আমরাই বা কি করে বাঁচব?’ ”

\c 21
\p
বাবিলের বিরুদ্ধে ভবিষ্যদ্বাণী

\v 1 মরু-সমুদ্র সম্বন্ধে ভবিষ্যদ্বাণী এই:
নেগেভে যেমন করে ঘূর্ণিবাতাস বয়ে যায় তেমনি করে মরু-এলাকা থেকে, সেই ভয়ংকর দেশ থেকে একটা বিপদ আসছে। 
\v 2 একটা ভীষণ দর্শন আমাকে দেখানো হয়েছে- বিশ্বাসঘাতক বিশ্বাসঘাতকতা করছে, আর লুটকারী লুট করছে। হে এলম, আক্রমণ কর; মাদিয়া, ঘেরাও কর। বাবিল যে সব দুঃখ-কষ্ট ঘটিয়েছে তা আমি বন্ধ করে দেব।

\v 3 আমি পেটের ব্যথায় ভীষণ কষ্ট পাচ্ছি, স্ত্রীলোকের প্রসব-যন্ত্রণার মত যন্ত্রণা আমাকে ধরেছে। আমি এমন যন্ত্রণা পাচ্ছি যে, শুনতে পাচ্ছি না, এমন ভয় পাচ্ছি যে, দেখতে পাচ্ছি না। 
\v 4 আমার অন্তর ধুক্ ধুক্ করছে; ভীষণ ভয় আমাকে কাঁপিয়ে তুলছে। যে সন্ধ্যাবেলার জন্য আমি অপেক্ষা করে থাকতাম তা এখন আমার কাছে ভয়ের ব্যাপার হয়ে দাঁড়িয়েছে।

\v 5 তারা খাবার সাজাচ্ছে, মাদুর বিছাচ্ছে আর খাওয়া-দাওয়া করছে। হে সেনাপতিরা, ওঠো, ঢালে তেল লাগাও।

\v 6 প্রভু আমাকে বলছেন, “তুমি গিয়ে একজন পাহারাদার নিযুক্ত কর। সে যা কিছু দেখবে তার খবর যেন সে দেয়। 
\v 7 সে যখন জোড়ায় জোড়ায় ঘোড়সওয়ার দেখবে আর গাধা কিম্বা উটের পিঠে চড়া লোকদের দেখবে, তখন যেন সে সতর্ক হয়, পুরোপুরি সতর্ক হয়।”

\v 8 তখন সেই পাহারাদার চেঁচিয়ে বলবে, “হে আমার প্রভু, দিনের পর দিন উঁচু পাহারা-ঘরে আমি দাঁড়িয়ে থাকি; আমি প্রত্যেক রাতে আমার পাহারা-স্থানেই থাকি। 
\v 9 দেখুন, জোড়ায় জোড়ায় ঘোড়সওয়ার আসছে।” তারপর সে বলবে, “বাবিলের পতন হয়েছে, পতন হয়েছে। তার সব দেবতাদের মূর্তিগুলো চুরমার হয়ে মাটিতে পড়ে আছে।”

\v 10 হে আমার লোকেরা, ফসলের মত তোমাদের তো মাড়াই করা হয়েছে। সর্বক্ষমতার অধিকারী সদাপ্রভুর কাছ থেকে, ইস্রায়েলের ঈশ্বরের কাছ থেকে আমি যা শুনেছি তা তোমাদের জানালাম।
ইদোমের বিরুদ্ধে ভবিষ্যদ্বাণী

\v 11 দূমা, অর্থাৎ ইদোম সম্বন্ধে ভবিষ্যদ্বাণী এই:
সেয়ীর থেকে কেউ আমাকে ডেকে বলল, “পাহারাদার, রাত আর কতক্ষণ আছে? পাহারাদার, রাত আর কতক্ষণ আছে?”

\v 12 পাহারাদার উত্তর দিল, “সকাল হয়ে আসছে, কিন্তু তারপর রাতও আসছে। যদি আবার জিজ্ঞাসা করতে চাও তবে ফিরে এসে আবার জিজ্ঞাসা কোরো।”
আরবের বিরুদ্ধে ভবিষ্যদ্বাণী

\v 13 আরব সম্বন্ধে ভবিষ্যদ্বাণী এই:
হে দদানীয় যাত্রীর দল, তোমরা যারা আরবের মরু-এলাকায় তাম্বু খাটাও, 
\v 14 তোমরা পিপাসিত লোকদের জন্য জল আন। হে টেমা দেশের বাসিন্দারা, তোমরা পালিয়ে যাওয়া লোকদের জন্য খাবার আন। 
\v 15 তারা তলোয়ারের সামনে থেকে, খোলা তলোয়ারের সামনে থেকে, বাঁকানো ধনুকের সামনে থেকে আর ভয়ংকর যুদ্ধের সামনে থেকে পালিয়ে যাচ্ছে।

\v 16 প্রভু আমাকে বললেন, “চুক্তিতে বাঁধা চাকর যেমন বছর গোণে তেমনি ঠিক এক বছরের মধ্যে কেদরের সমস্ত জাঁকজমক শেষ হয়ে যাবে। 
\v 17 কেদরের ধনুকধারী যোদ্ধাদের মধ্যে অল্প লোকই বেঁচে থাকবে। ইস্রায়েলের ঈশ্বর সদাপ্রভু এই কথা বলছেন।”

\c 22
\p
যিরূশালেমের বিষয়ে সদাপ্রভুর কথা

\v 1 দর্শন-উপত্যকা সম্বন্ধে সদাপ্রভুর কথা এই:
তোমার এখন কি হয়েছে যে, তোমার সব লোকেরা ছাদের উপরে উঠেছে? 
\v 2 হে গোলমালে ভরা শহর, হে সোরগোল ও হৈ-হল্লার শহর, তোমার মৃত লোকেরা তো তলোয়ারের আঘাতে মরে নি কিম্বা যুদ্ধেও মরে নি। 
\v 3 তোমার নেতারা সব একসংগে পালিয়ে গেছে; ধনুক ব্যবহার না করেই তাদের ধরা হয়েছে। তোমার মধ্যে যাদের ধরা হয়েছিল, যদিও তারা দূরে পালিয়ে গিয়েছিল তবুও তাদের সবাইকে একসংগে বন্দী করে নিয়ে যাওয়া হয়েছে। 
\v 4 সেইজন্য আমি বললাম, “আমার কাছ থেকে চলে যাও; আমাকে খুব করে কাঁদতে দাও। আমার লোকেরা ধ্বংস হয়েছে বলে আমাকে সান্ত্বনা দেবার চেষ্টা কোরো না।”

\v 5 সর্বক্ষমতার অধিকারী প্রভু সদাপ্রভুর কাছ থেকে দর্শন-উপত্যকায় ভীষণ ভয়ের, পায়ে মাড়াবার এবং বিশৃঙ্খলার একটা দিন এসেছে। সেটা দেয়াল ভেংগে ফেলবার এবং পাহাড়-পর্বতের কাছে কাঁদবার একটা দিন। 
\v 6 এলমের লোকেরা তীর রাখবার তূণ তুলে নিয়েছে; তাদের সংগে রথ ও ঘোড়সওয়ারদের দল রয়েছে। কীরের লোকেরা ঢাল নিয়ে প্রস্তুত হয়েছে। 
\v 7 তোমার বাছাই করা উপত্যকাগুলো রথে ভরে গেছে, আর শহর-ফটকগুলোতে ঘোড়সওয়ারদের প্রস্তুত রাখা হয়েছে। 
\v 8 যিহূদার রক্ষার ব্যবস্থা দূর করা হয়েছে।
সেই দিন তোমরা বন-কুটিরের অস্ত্রশস্ত্রের উপর নির্ভর করেছিলে। 
\v 9 তোমরা দায়ূদ-শহরের দেয়ালগুলোর মধ্যে অনেক ফাটল দেখেছিলে এবং নীচের পুকুরের জল জমা করেছিলে। 
\v 10 তোমরা যিরূশালেমের ঘর-বাড়ী গুণেছিলে আর দেয়াল শক্ত করবার জন্য সেগুলো ভেংগেছিলে। 
\v 11 পুরানো পুকুরের জল রাখবার জন্য তোমরা দুই দেয়ালের মাঝখানে একটা জায়গা তৈরী করেছিলে। কিন্তু যিনি এই অবস্থা ঘটিয়েছিলেন তোমরা তাঁর দিকে তাকালে না, কিম্বা অনেক দিন আগে যিনি এই সবের পরিকল্পনা করেছিলেন তাঁর প্রতি তোমাদের ভক্তি ছিল না।

\v 12 সেই দিন সর্বক্ষমতার অধিকারী প্রভু সদাপ্রভু কাঁদবার ও শোক করবার জন্য, মাথার চুল কামাবার জন্য ও ছালার চট পরবার জন্য তোমাদের ডেকেছিলেন। 
\v 13 কিন্তু দেখ, সেখানে আনন্দ ও হৈ-হল্লা চলছে, আর গরু ও ভেড়া জবাই করা এবং মাংস ও আংগুর-রস খাওয়া চলছে। তোমরা বলছ, “এস, আমরা খাওয়া-দাওয়া করি, কারণ কালকে আমরা মরে যাব।”

\v 14 সর্বক্ষমতার অধিকারী প্রভু সদাপ্রভু আমার কাছে এই কথা প্রকাশ করেছেন, “তোমাদের মরণকালেও এই পাপ ক্ষমা করা হবে না। আমি সর্বক্ষমতার অধিকারী প্রভু সদাপ্রভু এই কথা বলছি।”

\v 15 সর্বক্ষমতার অধিকারী প্রভু সদাপ্রভু বলছেন, “তুমি রাজার ঐ ভাণ্ডারীর কাছে, রাজবাড়ীর ভার-পাওয়া শিব্নের কাছে গিয়ে বল, 
\v 16 ‘তুমি এখানে কি করছ? আর এখানে নিজের কবর খুঁড়বার জন্য, উঁচু জায়গায় তোমার কবর ঠিক করবার জন্য, পাহাড় কেটে বিশ্রাম-স্থান বানাবার জন্য কে তোমাকে অধিকার দিয়েছে?

\v 17 “ ॥ঃযং ‘সাবধান, ওহে শক্তিশালী লোক, সদাপ্রভু তোমাকে শক্ত করে ধরে ছুঁড়ে ফেলতে যাচ্ছেন। 
\v 18 তিনি তোমাকে শক্ত করে গুটিয়ে বলের মত করে একটা বিরাট দেশে ফেলে দেবেন। সেখানে তুমি মারা যাবে, আর তোমার চমৎকার রথগুলো সেখানে পড়ে থাকবে। তুমি তোমার মনিবের রাজবাড়ীর অসম্মান করেছ। 
\v 19 তোমার পদ থেকে আমি তোমাকে সরিয়ে দেব; তোমার স্থান থেকে তোমাকে নীচে নামিয়ে দেওয়া হবে।

\v 20 “ ॥ঃযং ‘সেই দিন আমার দাস হিল্কিয়ের ছেলে ইলীয়াকীমকে আমি ডাকব। 
\v 21 তাকে আমি তোমার পোশাক পরাব ও তার কোমরে তোমার কোমর-বাঁধনি বেঁধে দেব এবং তোমার কাজের ভার তার হাতে তুলে দেব। সে যিরূশালেমের বাসিন্দাদের ও যিহূদার বংশের পিতার মত হবে। 
\v 22 তার কাঁধে আমি দায়ূদের বংশের চাবি রাখব; সে যা খুলবে তা কেউ বন্ধ করতে পারবে না, আর যা বন্ধ করবে তা কেউ খুলতে পারবে না। 
\v 23 একটা শক্ত জায়গায় আমি তাকে গোঁজের মত করে লাগিয়ে দেব, তার বাবার বংশের জন্য সে হবে একটা সম্মানের আসন। 
\v 24 তার বংশের সব বোঝা তার কাঁধেই ঝুলবে। সব রকম ছোটখাট পাত্র যেমন গোঁজে ঝোলে তেমনি তার ছেলেমেয়ে ও বংশধরেরা তাঁর কাঁধেই ঝুলতে থাকবে। 
\v 25 যে গোঁজটা শক্ত জায়গায় লাগিয়ে দেওয়া হয়েছিল সেই দিন সেটা খুলে আসবে; সেটা পড়ে যাবে এবং তার উপরে যে ভার ঝুলছিল সেটা কেটে ফেলা হবে।’ ” এই হল সর্বক্ষমতার অধিকারী সদাপ্রভুর কথা। এই সব ঘটবে, কারণ সদাপ্রভু নিজেই তা বলেছেন।

\c 23
\p
সোরের বিরুদ্ধে সদাপ্রভুর কথা

\v 1 সোর সম্বন্ধে সদাপ্রভুর কথা এই:
হে বড় বড় তর্শীশ-জাহাজ, হাহাকার কর, কারণ সোর ধ্বংস হয়ে গেছে; সেখানে ঘরও নেই, বন্দরও নেই। সাইপ্রাস দ্বীপ থেকে তোমরা এই খবর পেয়েছ।

\v 2 হে সাগর পারের লোকেরা, হে সীদোনের বণিকেরা, তোমরা নীরব হও। তোমাদের নাবিকেরা সাগর পার হয়ে যেত। 
\v 3 শীহোর নদীর, অর্থাৎ নীল নদীর পারের শস্য বড় সাগরের উপর দিয়ে আসত; সোরের আয় ছিল সেই নদীর পারের ফসল, আর সোর হয়ে উঠেছিল সব জাতির বাজার।

\v 4 হে সীদোন, লজ্জিত হও, কারণ সাগর, সাগরের দুর্গ এই কথা বলছে, “আমার প্রসব-যন্ত্রণাও হয় নি, আমি জন্মও দিই নি। আমি ছেলেদের মানুষ করি নি আর মেয়েদের বড় করি নি।” 
\v 5 মিসরে এই খবর গেলে পর মিসরীয়েরা সোরের খবরে দারুণ মনোকষ্ট পাবে।

\v 6 হে সাগর পারের লোকেরা, হাহাকার কর; তোমরা পার হয়ে তর্শীশে যাও। 
\v 7 এই কি তোমাদের সেই আনন্দ করবার শহর, সেই পুরানো, খুব পুরানো শহর, যার লোকেরা দূর দেশে বাস করবার জন্য যেত? 
\v 8 যে সোর অন্যদের মুকুট পরাত, যার বণিকেরা রাজপুরুষ আর ব্যবসায়ীরা পৃথিবীতে নাম-করা, তার বিরুদ্ধে কে এই পরিকল্পনা করেছে? 
\v 9 তার সমস্ত অহংকারকে ধ্বংস করবার জন্য আর পৃথিবীর নাম-করা লোকদের নীচু করবার জন্য সর্বক্ষমতার অধিকারী সদাপ্রভুই এই পরিকল্পনা করেছেন।

\v 10 হে তর্শীশের লোকেরা, নীল নদীর জল যেমন কিনারা ছাপিয়ে যায় তেমনি করে তোমরাও দেশে ছড়িয়ে পড়; তোমাদের আট্্কে রাখবার মত আর কেউ নেই। 
\v 11 সদাপ্রভু সমুদ্রের উপরে তাঁর হাত বাড়িয়ে দিয়েছেন আর রাজ্যগুলো কাঁপিয়ে তুলেছেন। তিনি কনান দেশ সম্বন্ধে এক আদেশ জারি করেছেন যেন তার দুর্গগুলো ধ্বংস করা হয়। 
\v 12 তিনি বলেছেন, “হে সীদোনের লোকেরা, তোমাদের আনন্দ শেষ হয়েছে, কারণ তোমরা তো অত্যাচারিত হয়েছ। ওঠো, পার হয়ে সাইপ্রাস দ্বীপে যাও; সেখানেও তোমরা বিশ্রাম পাবে না।”

\v 13 বাবিল দেশের দিকে তাকাও; এক সময় তার লোকদের বিশেষ কেউ জানত না। আসিরিয়েরা বাবিলকে মরু-এলাকার প্রাণীদের জায়গা করেছে, কিন্তু বাবিলীয়েরা সোরকে আক্রমণ করবার জন্য পাহারা-ঘরের মত উঁচু উঁচু রথ তৈরী করেছে, তার বড় বড় বাড়ী লুট করেছে আর তাকে একটা ধ্বংসের স্তূপ বানিয়েছে।

\v 14 হে বড় বড় তর্শীশ-জাহাজ, তোমরা হাহাকার কর, কারণ তোমাদের আশ্রয়-বন্দর ধ্বংস হয়ে গেছে।

\v 15 সেই সময় একজন রাজার জীবনকাল, অর্থাৎ সত্তর বছরের জন্য সোরকে ভুলে থাকা হবে। কিন্তু সেই সত্তর বছরের শেষে বেশ্যার গানের মত সোরের অবস্থা এই রকম হবে:

\v 16 হে ভুলে যাওয়া বেশ্যা,
বীণা নিয়ে শহরে হেঁটে বেড়াও।
সুন্দর করে বীণা বাজাও;
অনেক গান কর যাতে তোমাকে আবার মনে করা যায়।

\v 17 সত্তর বছর পার হয়ে গেলে পর সদাপ্রভু সোরের দিকে মনোযোগ দেবেন। তখন সে তার ব্যবসার কাজে ফিরে গিয়ে পৃথিবীর সমস্ত রাজ্যের সংগে ব্যবসা চালাবে। 
\v 18 কিন্তু তার লাভ ও আয় সদাপ্রভুর উদ্দেশ্যে আলাদা করে রাখা হবে; সেগুলো জমিয়ে রাখা বা মজুদ করা হবে না। যারা সদাপ্রভুর সামনে চলাফেরা করে তাদের প্রচুর খাবার ও সুন্দর কাপড়-চোপড়ের জন্য তার সেই লাভ খরচ করা হবে।

\c 24
\p
পৃথিবীর ধ্বংস

\v 1 দেখ, সদাপ্রভু পৃথিবীকে একেবারে খালি করতে ও ধ্বংস করতে যাচ্ছেন। তিনি তার উপরের অংশ উল্টে ফেলে তার বাসিন্দাদের ছড়িয়ে ফেলবেন। 
\v 2 সেই দিন পুরোহিত ও সাধারণ লোকদের, মনিব ও চাকরের, কর্ত্রী ও দাসীর, দোকানদার ও খদ্দেরের, যে ধার করে ও যে ধার দেয় তাদের এবং ঋণী ও ঋণদাতার সকলের অবস্থা একই রকম হবে। 
\v 3 পৃথিবী একেবারে খালি হয়ে পড়ে থাকবে, তা সম্পূর্ণভাবে লুট করা হবে। সদাপ্রভু এই কথা বলেছেন।

\v 4 পৃথিবী শোকে নিস্তেজ হয়ে যাবে; জগৎ ্নান ও নিস্তেজ হবে এবং পৃথিবীর সম্মানিত লোকেরা ্নান হবে। 
\v 5 পৃথিবীকে তার লোকেরা নোংরা করে ফেলেছে। তারা আইন-কানুন অমান্য করেছে; তারা নিয়ম ভেংগেছে আর সদাপ্রভুর চিরস্থায়ী ব্যবস্থামত চলে নি। 
\v 6 সেইজন্য একটা অভিশাপ পৃথিবীকে গ্রাস করবে; তার লোকেরা দোষী হবে। সেইজন্য পৃথিবীর বাসিন্দাদের পুড়িয়ে ফেলা হবে আর খুব কম লোকই বেঁচে থাকবে। 
\v 7 নতুন আংগুর-রস থাকবে না ও আংগুর লতা নিস্তেজ হবে; যারা আমোদ-আহ্লাদ করে তারা সবাই দুঃখে দীর্ঘনিঃশ্বাস ফেলবে। 
\v 8 খঞ্জনির ফুর্তি, হৈ-হুল্লোড়কারীদের শব্দ আর বীণার আনন্দ-গান সব থেমে যাবে। 
\v 9 তারা আর গান করে করে আংগুর-রস খাবে না; মদখোরদের মুখে মদ তেতো লাগবে। 
\v 10 শহর ধ্বংস হয়ে পড়ে থাকবে। সমস্ত বাড়ী-ঘর বন্ধ হয়ে যাবে; ভিতরে যাওয়া যাবে না। 
\v 11 রাস্তায় রাস্তায় আংগুর-রসের জন্য চিৎকার উঠবে। সমস্ত আনন্দের বদলে দুঃখ হবে, আর পৃথিবী থেকে সব আমোদ-আহ্লাদ দূর হয়ে যাবে। 
\v 12 শহর ধ্বংসস্তূপ হয়ে পড়ে থাকবে এবং তার ফটক টুকরা টুকরা হয়ে ভেংগে যাবে। 
\v 13 জলপাই গাছ ঝাড়া হলে পর আর আংগুর তুলে নেবার পর যেমন অল্পই ফল গাছে থাকে, পৃথিবীর জাতিগুলোর অবস্থা তেমনই হবে।

\v 14 তারা চিৎকার করবে ও আনন্দে গান গাইবে। তারা পশ্চিম দিক থেকে জোরে জোরে সদাপ্রভুর মহিমার গৌরব করবে। 
\v 15 সেইজন্য পূর্ব দিকের লোকেরা সদাপ্রভুর গৌরব করুক এবং দূর দেশের লোকেরা ইস্রায়েলের ঈশ্বর সদাপ্রভুর প্রশংসা করুক। 
\v 16 পৃথিবীর শেষ সীমা থেকে আমরা এই গান শুনতে পাচ্ছি, “ন্যায়পরায়ণ ঈশ্বরের গৌরব হোক!”
কিন্তু আমি বললাম, “হায়! আমি সর্বনাশের মধ্যে পড়ে আছি, কারণ বিশ্বাসঘাতকেরা বিশ্বাসঘাতকতা করছে; হ্যাঁ, তারা খুব বিশ্বাসঘাতকতা করছে।” 
\v 17 হে জগতের লোকেরা, তোমাদের জন্য ভয়, গর্ত ও ফাঁদ অপেক্ষা করে আছে। 
\v 18 যে লোক ভয়ের শব্দে পালাবে সে গর্তে পড়বে, আর যে গর্ত থেকে উঠে আসবে সে ফাঁদে ধরা পড়বে। আকাশে ফাটল ধরবে আর পৃথিবীর ভিত্তিগুলো কাঁপবে। 
\v 19 পৃথিবী টুকরা টুকরা হবে, পৃথিবী ভেংগে পড়বে, পৃথিবী ভীষণভাবে কাঁপবে। 
\v 20 পৃথিবী মাতালের মত টলবে, বাতাসে দুলতে থাকা কুঁড়ে-ঘরের মত দুলবে। তার পাপের ভার তার উপর এত বেশী হবে যে, সে পড়ে যাবে; সে আর কখনও উঠতে পারবে না।

\v 21 সেই দিন সদাপ্রভু উপরে মহাকাশের সর্ব ক্ষমতার অধিকারীদের শাস্তি দেবেন, আর পৃথিবীতে শাস্তি দেবেন রাজাদের। 
\v 22 জেলখানার গর্তে যেমন বন্দীদের একসংগে রাখা হয় তেমনি করে তাদের একসংগে রাখা হবে। তাদের বন্ধ করা হবে জেলখানায় আর অনেক দিন পরে তাদের শাস্তি দেওয়া হবে। 
\v 23 চাঁদ হতভম্ব হবে আর সূর্য লজ্জিত হবে, কারণ সর্বক্ষমতার অধিকারী সদাপ্রভু সিয়োন পাহাড় ও যিরূশালেমে রাজত্ব করবেন, আর তাঁর বৃদ্ধ নেতারা তাঁর মহিমা দেখতে পাবে।

\c 25
\p
সদাপ্রভুর মহান কাজ

\v 1 হে সদাপ্রভু, তুমিই আমার ঈশ্বর; আমি তোমার গৌরব করব আর তোমার প্রশংসা করব। যে সব আশ্চর্য আশ্চর্য কাজ অনেক দিন আগেই তুমি পরিকল্পনা করেছিলে তা তুমি সম্পূর্ণ বিশ্বস্তভাবে করেছ। 
\v 2 তুমি শহরকে পাথরের ঢিবি করেছ আর দেয়াল-ঘেরা শহরকে করেছ ধ্বংসের স্তূপ। বিদেশী শত্রুদের দুর্গ আর থাকবে না; তা কখনও আর তৈরী করা হবে না। 
\v 3 সেইজন্য শক্তিশালী জাতিরা তোমার গৌরব করবে এবং নিষ্ঠুর জাতিদের শহরগুলো তোমাকে ভক্তিপূর্ণ ভয় করবে। 
\v 4 -
\v 5 তুমি তো গরীবদের দুর্গ, অভাবীদের কষ্টের সময়কার দুর্গ, ঝড় থেকে রক্ষা পাবার জায়গা আর রোদের গরম থেকে রক্ষা পাবার ছায়া। দেয়ালের গায়ে আঘাত করা ঝড় আর মরুভূমির গরমের মত নিষ্ঠুরদের নিঃশ্বাস থেকে তুমি রক্ষা করে থাক। তুমি বিদেশীদের চেঁচামেচি থামিয়ে দেবে। মেঘের ছায়া যেমন গরম কমিয়ে দেয় তেমনি তুমি নিষ্ঠুরদের গান থামিয়ে দেবে।

\v 6 সর্বক্ষমতার অধিকারী সদাপ্রভু এই পাহাড়ের উপরে সব জাতির লোকদের জন্য ভাল ভাল খাবার জিনিসের আর পুরানো আংগুর-রসের এক মহাভোজ দেবেন; তাতে থাকবে সবচেয়ে ভাল মাংস আর সবচেয়ে ভাল আংগুর-রস। 
\v 7 যে পর্দায় সব জাতির লোকেরা ঢাকা পড়েছে, যে চাদর সব জাতিকে ঢেকে ফেলেছে, এই পাহাড়েই তিনি তা নষ্ট করে দেবেন। 
\v 8 মৃত্যুকে তিনি চিরকালের জন্য ধ্বংস করবেন। প্রভু সদাপ্রভু সকলের চোখের জল মুছিয়ে দেবেন আর সমস্ত পৃথিবী থেকে তাঁর লোকদের অসম্মান দূর করবেন। সদাপ্রভু এই কথা বলেছেন। 
\v 9 সেই দিন লোকে বলবে, “দেখ, ইনিই আমাদের ঈশ্বর; আমরা তাঁর অপেক্ষায় ছিলাম যেন তিনি আমাদের উদ্ধার করেন। ইনিই সদাপ্রভু; আমরা তাঁর অপেক্ষায় ছিলাম। এস, আমরা তাঁর উদ্ধার-কাজের জন্য আনন্দ করি ও খুশী হই।”

\v 10 সদাপ্রভুর হাত এই পাহাড়ের উপরে থাকবে। গোবরের সংগে খড় যেমন পায়ে মাড়ানো হয় ঠিক তেমনি করে মোয়াবকেও তিনি পায়ে মাড়াবেন। 
\v 11 সাঁতারু যেমন হাত বাড়িয়ে সাঁতার কাটে তেমনি করে তারা গোবরের মধ্যে হাত বাড়াবে। তাদের হাতের চেষ্টা মিথ্যা হবে; ঈশ্বর তাদের অহংকার ভেংগে দেবেন। 
\v 12 তিনি মোয়াবের দেয়ালের উঁচু দুর্গগুলো ধ্বংস করবেন; তিনি সেগুলো মাটিতে, এমন কি, ধুলায় মিশিয়ে দেবেন।

\c 26
\p
প্রশংসা-গান

\v 1 সেই দিন যিহূদা দেশে এই গানটা গাওয়া হবে:
আমাদের একটা শক্ত শহর আছে;
ঈশ্বরের দেওয়া উদ্ধার হবে তার দেয়াল ও রক্ষার ব্যবস্থা।

\v 2 তোমরা ফটক খুলে দাও
যাতে সৎ ও বিশ্বস্ত সেই জাতি ঢুকতে পারে।

\v 3 যার মন তোমার উপর স্থির আছে
তাকে তুমি পূর্ণ শান্তিতে রাখবে,
কারণ সে তোমার উপর নির্ভর করে।

\v 4 তোমরা চিরদিনের জন্য সদাপ্রভুর উপর নির্ভর কর,
কারণ সদাপ্রভু, সেই সদাপ্রভুই চিরস্থায়ী আশ্রয়-পাহাড়।

\v 5 যারা উঁচুতে বাস করে তাদের তিনি নীচুতে নামান;
সেই উঁচু শহরকে তিনি ধ্বংস করে নীচু করেন।
তিনি তা মাটিতে, এমন কি, ধুলায় মিশিয়ে দেন।

\v 6 অত্যাচারিত ও গরীবেরা তা পায়ে মাড়ায়।

\v 7 ঈশ্বরভক্ত লোকদের পথ সমান থাকে;
হে ন্যায়বান, তুমি ঈশ্বরভক্তদের পথ সমান করে থাক।

\v 8 হ্যাঁ, সদাপ্রভু, আমরা তোমার ন্যায় পথে চলে
তোমার জন্য অপেক্ষা করে আছি;
আমরা চাই যেন তুমি তোমার কাজের মধ্য দিয়ে প্রকাশিত হও।

\v 9 রাতে আমার প্রাণ তোমার জন্য কাঁদে;
আমার আত্মা তোমার জন্য আকুল হয়।
পৃথিবীতে তোমার ন্যায়বিচার আসলে পর
জগতের লোক সততা শিক্ষা পাবে।

\v 10 দুষ্টদের দয়া দেখানো হলেও
তারা সততা শিক্ষা করে না;
এমন কি, ন্যায়ের দেশেও তারা অন্যায় করতে থাকে
আর সদাপ্রভুর গৌরব স্বীকার করে না।

\v 11 হে সদাপ্রভু, তোমার হাত তুমি উঁচুতে উঠিয়েছ,
কিন্তু তারা তা দেখে না।
তোমার লোকদের জন্য তোমার আগ্রহ
তারা দেখুক এবং লজ্জিত হোক;
আগুন তোমার শত্রুদের পুড়িয়ে ফেলুক।

\v 12 হে সদাপ্রভু, আমাদের জন্য তুমি শান্তি স্থাপন করবে;
কারণ আমরা যা করতে পেরেছি
তা সবই তুমি আমাদের জন্য করেছ।

\v 13 হে সদাপ্রভু, আমাদের ঈশ্বর,
তুমি ছাড়া অন্য প্রভুরাও আমাদের উপর কর্তা হয়েছিল,
কিন্তু কেবল তোমাকেই আমরা স্বীকার করি।

\v 14 তারা এখন মরে গেছে, আর বেঁচে নেই;
তাদের আত্মাগুলো আর বেঁচে উঠবে না।
তুমি তাদের শাস্তি দিয়ে ধ্বংস করে দিয়েছ;
তাদের বিষয় তুমি একেবারে মুছে ফেলেছ।

\v 15 হে সদাপ্রভু, তুমি এই জাতিকে বড় করেছ;
এই জাতিকে বড় করে তুমি গৌরব লাভ করেছ;
তুমি দেশের সমস্ত সীমা বাড়িয়ে দিয়েছ।

\v 16 হে সদাপ্রভু, কষ্টের সময় তারা তোমাকে দেখেছিল;
তোমার কাছ থেকে শাস্তি পাবার সময়
তারা আকুল হয়ে ফিস্ ফিস্ করে প্রার্থনা জানিয়েছিল।

\v 17 গর্ভবতী স্ত্রীলোক প্রসবের সময়
যেমন ব্যথায় মোচড়ায় ও চিৎকার করে,
হে সদাপ্রভু, আমরাও তোমার সামনে তেমনই হয়েছি।

\v 18 আমরা গর্ভবতী হয়েছি, ব্যথায় মোচড় দিয়েছি,
কিন্তু আমরা জন্ম দিয়েছি বাতাসের।
আমাদের দ্বারা দেশ রক্ষা পায় নি,
জগতের লোকও আমাদের দ্বারা জীবন পায় নি।

\v 19 কিন্তু তোমার মৃত লোকেরা বাঁচবে;
তাদের দেহ বেঁচে উঠবে।
তোমরা যারা ধুলায় বাস কর,
তোমরা জাগো এবং আনন্দে চিৎকার কর।
সকালের শিশির যেমন পৃথিবীকে সতেজ করে
তেমনি তুমি মৃতদের জীবন দেবে।

\v 20 হে আমার লোকেরা, তোমরা যাও, তোমাদের কামরায় ঢুকে দরজা বন্ধ কর; তোমরা নিজেদের লুকিয়ে রাখ, কারণ অল্পক্ষণ পরে তাঁর ক্রোধ থেমে যাবে। 
\v 21 দেখ, জগতের লোকদের পাপের শাস্তি দেবার জন্য সদাপ্রভু তাঁর বাসস্থান থেকে বেরিয়ে আসছেন। পৃথিবীর উপরে যে রক্তপাত হয়েছে তা প্রকাশ করা হবে; মেরে ফেলা তার লোকদের আর সে লুকিয়ে রাখবে না।

\c 27
\p
ইস্রায়েলের উদ্ধার লাভ

\v 1 সেই দিন সদাপ্রভু তাঁর ভয়ংকর, মহান ও ক্ষমতাপূর্ণ তলোয়ার দিয়ে সেই এঁকে-বেঁকে পালিয়ে যাওয়া সাপ লিবিয়াথনকে শাস্তি দেবেন। তিনি সমুদ্রের সেই দানবকে কেটে ফেলবেন।

\v 2 সেই দিন এই গান গাওয়া হবে:
“তোমরা গান কর সেই আংগুর ক্ষেতের বিষয় নিয়ে
যেখান থেকে রস পাওয়া যায়।

\v 3 আমি সদাপ্রভু তার দেখাশোনা করি;
আমি সব সময় তাতে জল দিই।
যাতে কেউ তার ক্ষতি করতে না পারে
সেজন্য দিনরাত আমি তা পাহারা দিই।

\v 4 তার উপর আমার ক্রোধ নেই।
আহা, কাঁটাঝোপ ও কাঁটাবন যেন আমার বিরুদ্ধে দাঁড়ায়!
তাহলে আমি তাদের পায়ে মাড়াব
আর সেগুলো সবই পুুড়িয়ে দেব।

\v 5 সেগুলো বরং আশ্রয়ের জন্য আমার কাছে আসুক;
আমার সংগে শান্তি স্থাপন করুক।
হ্যাঁ, তারা আমার সংগে শান্তি স্থাপন করুক।

\v 6 আগামী দিনগুলোতে যাকোব শিকড় বসাবে,
ইস্রায়েল কুঁড়ি ধরিয়ে ফুল ফোটাবে
আর ফল দিয়ে সারা জগৎ ভরিয়ে দেবে।”

\v 7 ইস্রায়েলের আঘাতকারীদের যেমন সদাপ্রভু আঘাত করেছেন তেমনি করে তিনি ইস্রায়েলকে আঘাত করেন নি; যারা তাকে মেরে ফেলেছে তাদের মত করে তিনি তাকে মেরে ফেলেন নি। 
\v 8 তিনি বিচার করে তাকে বের করে দিয়েছেন, কিন্তু তাতে পাওনার অতিরিক্ত শাস্তি দেওয়া হয় নি; পূবের বাতাসের মত করে তাঁর ভীষণ ঝাপটায় তিনি তাকে তাড়িয়ে বের করে দিয়েছেন। 
\v 9 এর মধ্য দিয়ে যাকোবের পাপের দেনা পরিশোধ করা হবে, কিন্তু তার সব পাপ দূর করবার আগে চুনা পাথরের মত করে সে তার বেদীর সব পাথর চুরমার করবে; কোন আশেরা-খুঁটি বা ধূপ-বেদী থাকবে না। 
\v 10 দেয়াল-ঘেরা শহরটা নির্জন হয়েছে; তা ছেড়ে যাওয়া বাসস্থান ও মরুভূমির মত ত্যাগ করা হয়েছে। সেখানে বাছুর চরে বেড়াবে ও শুয়ে থাকবে; তারা গাছের সব পাতা খেয়ে ফেলবে। 
\v 11 তার ডালপালা শুকালে পর ভেংগে ফেলা হবে আর স্ত্রীলোকেরা এসে সেগুলো দিয়ে আগুন জ্বালাবে। এটা একটা বুদ্ধিহীন জাতি, কাজেই যিনি তাদের তৈরী করেছেন তাদের উপর তাঁর কোন মমতা নেই; তাদের প্রতি তাদের সৃষ্টিকর্তার কোন দয়া নেই।

\v 12 হে ইস্রায়েলীয়েরা, সেই দিন বয়ে যাওয়া ইউফ্রেটিস থেকে মিসরের শুকনা নদী পর্যন্ত শস্য ঝাড়ার মত করে সদাপ্রভু তোমাদের ঝাড়বেন, আর এক এক করে তোমাদের জড়ো করবেন। 
\v 13 সেই দিন একটা বিরাট শিংগা বাজবে। এতে যারা আসিরিয়া দেশে ধ্বংস হয়ে যাচ্ছিল এবং যাদের মিসর দেশে তাড়িয়ে দেওয়া হয়েছিল তারা আসবে আর যিরূশালেমের পবিত্র পাহাড়ে সদাপ্রভুর উপাসনা করবে।

\c 28
\p
ইফ্রয়িমের দুর্দশা

\v 1 হায়, ইফ্রয়িমের মাতালদের মুকুটের মত শহর, যা নিয়ে তারা অহংকার করে! হায়, ইফ্রয়িমের গৌরবময় সৌন্দর্যের সেই ্নান হওয়া মালা, যা একটা উর্বর উপত্যকার মাথার উপর রয়েছে! আংগুর-রস সেই উপত্যকার লোকদের খেয়ে ফেলেছে। 
\v 2 দেখ, প্রভুর একজন ক্ষমতাবান ও শক্তিশালী লোক আছে। শিলাবৃষ্টি ও ধ্বংসকারী একটা বাতাসের মত, মুষলধারে পড়া একটা বন্যার বৃষ্টির মত সে সজোরে সেই শহরকে মাটিতে ছুঁড়ে ফেলে দেবে। 
\v 3 ইফ্রয়িমের মাতালদের সেই অহংকারের মুকুট পায়ের তলায় মাড়ানো হবে। 
\v 4 ইফ্রয়িমের গৌরবময় সৌন্দর্যের সেই ্নান হওয়া মালা যা একটা উর্বর উপত্যকার মাথার উপর রয়েছে, তা প্রথমে পাকা ডুমুরের মত শেষ হয়ে যাবে; কেউ তা দেখলে হাতে নিয়ে গিলে ফেলবে।

\v 5 সেই দিন সর্বক্ষমতার অধিকারী সদাপ্রভু তাঁর বেঁচে থাকা লোকদের জন্য একটা গৌরবময় মুকুট এবং একটা সুন্দর মালা হবেন। 
\v 6 তিনি বিচারকের অন্তরে ন্যায়বিচারের মনোভাব দেবেন। যারা ফটকের কাছ থেকে যুদ্ধ সরিয়ে দেয় তাদের তিনি শক্তি দেবেন।

\v 7 কিন্তু ইফ্রয়িমের পুরোহিত ও নবীরা এখন আংগুর-রস খেয়ে টলে ও মাতলামি করে আর মদ খেয়ে গড়াগড়ি দেয়; তারা টলতে টলতে দর্শন পায় আর সেই অবস্থায় রায় দেয়। 
\v 8 সব টেবিলগুলো বমিতে ভরা; বমি ছাড়া একটু জায়গাও পরিষ্কার নেই।

\v 9 তারা বলে, “সে কাকে শিক্ষা দিচ্ছে? তার বাণী কার কাছে ব্যাখ্যা করছে? যারা দুধ খাওয়া ছেড়েছে, বুকের দুধ থেকে যাদের সরিয়ে নেওয়া হয়েছে তাদের কাছে কি? 
\v 10 তা হল, ‘এটা কর, ওটা কর, এই নিয়ম মান, ঐ নিয়ম মান, এখানে আছে, ওখানে আছে।’ ”

\v 11 বেশ, তাহলে সদাপ্রভু বিদেশীদের মুখের অদ্ভুত ভাষা দিয়ে এই লোকদের কাছে কথা বলবেন। 
\v 12 তিনি তাদের বলেছিলেন, “এটাই সেই বিশ্রামের জায়গা, ক্লান্ত লোকেরা এখানে বিশ্রাম করুক। দেখ, এই সেই আরামের জায়গা।” কিন্তু তারা তা শুনল না। 
\v 13 কাজেই তাদের কাছে সদাপ্রভুর কথা হবে, “এটা কর, ওটা কর, এই নিয়ম মান, ঐ নিয়ম মান, এখানে আছে, ওখানে আছে,” যাতে তারা গিয়ে পিছন দিকে পড়ে যায় আর আঘাত পেয়ে ফাঁদে ধরা পড়ে।

\v 14 সেইজন্য হে ঠাট্টা-বিদ্রূপ কারীরা, তোমরা যারা যিরূশালেমে এই লোকদের শাসন করে থাক, তোমরা সদাপ্রভুর বাক্য শোন। 
\v 15 তোমরা বড়াই করে বল, “আমরা মৃত্যুর সংগে, মৃতস্থানের সংগে একটা চুক্তি করেছি। ধ্বংসের চাবুক যখন জোরে নেমে আসবে তখন তা আমাদের কাছে আসবে না, কারণ আমরা মিথ্যাকে আমাদের আশ্রয়স্থান আর ছলনাকে আমাদের লুকাবার জায়গা করেছি।”

\v 16 কাজেই প্রভু সদাপ্রভু এই কথা বলছেন, “দেখ, আমি যাচাই করে নেওয়া খুব দামী একটা পাথর বেছে নিয়েছি; সেটা সিয়োনের ভিত্তির কোণের পাথর হিসাবে স্থাপন করেছি। যে কেউ তাঁর উপর বিশ্বাস করে সে সব সময় স্থির থাকবে। 
\v 17 আমি ন্যায়বিচারকে মাপের দড়ি আর সততাকে ওলনদড়ি করব; শিলাবৃষ্টি তোমাদের আশ্রয়স্থানরূপ মিথ্যাকে ধ্বংস করে দেবে, আর বন্যা তোমাদের লুকাবার জায়গা ভাসিয়ে নিয়ে যাবে। 
\v 18 মৃত্যুর সংগে তোমরা যে চুক্তি করেছ তা বাতিল করা হবে; মৃতস্থানের সংগে তোমাদের যে চুক্তি হয়েছে তা স্থির থাকবে না। ধ্বংসের চাবুক যখন জোরে নেমে আসবে, তখন তা দিয়ে তোমাদের মারা হবে। 
\v 19 তা যতবার নেমে আসবে ততবার তোমাদের মারা হবে; সকালের পর সকাল, দিনে ও রাতে তা জোরে নেমে আসবে। এই কথা বুঝতে পারলে তোমরা ভীষণ ভয় পাবে।”

\v 20 লম্বা হয়ে শোবার জন্য তোমাদের বিছানা খাটো, আর গায়ে জড়াবার জন্য কম্বলও ছোট। 
\v 21 সদাপ্রভু যুদ্ধ করবেন, যেমন করে তিনি পরাসীম পাহাড়ে করেছিলেন। তিনি উত্তেজিত হবেন, যেমন গিবিয়োন উপত্যকায় হয়েছিলেন। এইভাবে তিনি তাঁর কাজ, তাঁর অদ্ভুত ও অসাধারণ কাজ শেষ করবেন। 
\v 22 কাজেই এখন তোমাদের ঠাট্টা-বিদ্রূপ থামাও, তা না হলে তোমাদের বাঁধন আরও শক্ত হবে; কারণ সর্বক্ষমতার অধিকারী প্রভু সদাপ্রভুর মুখে আমি গোটা দেশের জন্য ঠিক করা ধ্বংসের কথা শুনেছি।

\v 23 শোন, আমার কথায় কান দাও; আমি যা বলি তা মন দিয়ে শোন। 
\v 24 চাষী বীজ বুনবার জন্য কি অনবরত চাষ করে? সে কি সব সময় ঢেলা ভাংগে আর জমিতে মই দেয়? 
\v 25 মাটির উপরটা সমান করলে পর সে কি কালোজিরা এবং জিরা বোনে না? সে কি সারি সারি করে গম, জায়গামত যব আর ক্ষেতের সীমানায় জনার লাগায় না? 
\v 26 তার ঈশ্বরই তাকে নির্দেশ দেন এবং তাকে ঠিক পথ শিক্ষা দেন। 
\v 27 কালোজিরা ভারী যন্ত্র দিয়ে মাড়াই করা হয় না, কিম্বা জিরার উপর দিয়ে গাড়ির চাকা গড়ানো হয় না, বরং লাঠি দিয়ে কালোজিরা ও জিরা মাড়াই করা হয়। 
\v 28 অনেক দিন ধরে কেউ গম মাড়াই করতে থাকে না, তাতে তা নষ্ট হয়ে যায়; মাড়াই করবার সময় সে তার উপর দিয়ে এমনভাবে গাড়ির চাকা ও ঘোড়া চালায় যাতে তা নষ্ট না হয়। 
\v 29 এই সব জ্ঞান সর্বক্ষমতার অধিকারী সদাপ্রভুর কাছ থেকে আসে। তাঁর পরামর্শ আশ্চর্য ও তাঁর জ্ঞান চমৎকার।

\c 29
\p
যিরূশালেমের দুর্দশা

\v 1 হায়, অরীয়েল, অরীয়েল, দায়ূদের বাসস্থানের শহর! তুমি বছরের পর বছর পার করে যাচ্ছ আর তোমার উৎসবগুলো ঘুরে ঘুরে আসছে। 
\v 2 কিন্তু আমি অরীয়েলের উপর বিপদ আনব। সে শোক ও বিলাপ করবে; সে আমার কাছে একটা অরীয়েলের মত, অর্থাৎ একটা বেদীর মত হবে। 
\v 3 আমি তোমার চারপাশে তোমার বিরুদ্ধে ছাউনি ফেলব, দুর্গ গড়ে তোমাকে ঘেরাও করব, আর তোমার বিরুদ্ধে উঁচু করে ঢিবি তৈরী করব। 
\v 4 তোমাকে নীচে নামানো হবে এবং তুমি মাটি থেকে কথা বলবে; ধুলার মধ্য থেকে অস্পষ্টভাবে তোমার কথা বের হবে। ভূতের স্বরের মত মাটি থেকে তোমার স্বর আসবে; ধুলার মধ্য থেকে তোমার কথা ফিস্ ফিস্ করে বের হবে।

\v 5 -
\v 6 কিন্তু তোমার সেই সব শত্রু হবে মিহি ধুলার মত; সেই নিষ্ঠুর দলগুলো হবে উড়ন্ত তুষের মত। হঠাৎ, এক মুহূর্তে সর্বক্ষমতার অধিকারী সদাপ্রভু মেঘের গর্জন, ভূমিকম্প, ভীষণ শব্দ, ঘূর্ণিবাতাস, তুফান ও গ্রাসকারী আগুনের শিখা দিয়ে তাদের শাস্তি দেবেন। 
\v 7 তখন সমস্ত জাতির যে দলগুলো অরীয়েলের বিরুদ্ধে যুদ্ধ করছে, অর্থাৎ যারা তাকে ও তার দুর্গকে আক্রমণ করছে আর তাকে বিপদে ফেলছে তারা হবে স্বপ্নের মত আর রাতের বেলার দর্শনের মত। 
\v 8 যারা সিয়োন পাহাড়ের বিরুদ্ধে যুদ্ধ করছে সেই সব জাতির দলগুলোর অবস্থা এই রকম হবে- খিদে পাওয়া লোক যেমন খাওয়ার স্বপ্ন দেখে কিন্তু জাগলে পর তার খিদে থেকে যায়; আবার পিপাসা পাওয়া লোক যেমন জল খাওয়ার স্বপ্ন দেখে কিন্তু তার পিপাসা মেটে না আর সে দুর্বল অবস্থায় জেগে ওঠে।

\v 9 তোমরা অবাক ও আশ্চর্য হও; চোখ বন্ধ করে অন্ধ হও; মাতাল হও, কিন্তু আংগুর-রস খেয়ে নয়; টলতে থাক, কিন্তু মদের দরুন নয়; 
\v 10 কারণ সদাপ্রভু তোমাদের উপর একটা গাঢ় ঘুম এনেছেন; তোমাদের চোখ যে নবীরা, তোমাদের সেই চোখ তিনি বন্ধ করে দিয়েছেন আর তোমাদের মাথা যে দর্শকেরা, তোমাদের সেই মাথা তিনি ঢেকে দিয়েছেন।

\v 11 এই গোটা দর্শনটাই তোমাদের কাছে কেবল সীলমোহর করা জড়ানো বইয়ের মত হয়েছে। যে পড়তে জানে তাকে যদি সেই বইটা দিয়ে বলা হয়, “দয়া করে এটা পড়ুন,” তবে উত্তরে সে বলবে, “আমি পারব না, কারণ এটা সীলমোহর করা হয়েছে।” 
\v 12 কিম্বা যে পড়তে জানে না তাকে বইটা দিয়ে যদি বলা হয়, “দয়া করে এটা পড়ুন,” তবে উত্তরে সে বলবে, “আমি পড়তে জানি না।”

\v 13 প্রভু বলছেন, “এই লোকেরা মুখেই আমার উপাসনা করে আর মুখেই আমাকে সম্মান করে, কিন্তু তাদের অন্তর আমার কাছ থেকে দূরে থাকে। তারা কেবল মানুষের শিখানো নিয়ম দিয়ে আমার উপাসনা করে। 
\v 14 কাজেই আমি আবার চমৎকার আশ্চর্য কাজ দিয়ে এই লোকদের হতভম্ব করে দেব; তাতে জ্ঞানীদের জ্ঞান নষ্ট হয়ে যাবে আর বুদ্ধিমানদের বুদ্ধি অদৃশ্য হবে।”

\v 15 ধিক্ সেই লোকদের, যারা সদাপ্রভুর কাছ থেকে তাদের পরিকল্পনা লুকাবার জন্য প্রাণপণ চেষ্টা করে। তারা অন্ধকারে তাদের কাজ করে আর ভাবে, “কে আমাদের দেখছে? কে জানতে পারবে?” 
\v 16 তোমাদের কেমন উল্টা বুদ্ধি! তোমরা তো কুমার আর মাটিকে একই সমান ধরছ! যে তৈরী করছে তার তৈরী জিনিস কি তার বিষয় বলতে পারে, “সে আমাকে তৈরী করে নি”? পাত্র কি কুমারের বিষয়ে বলবে, “সে কিছুই জানে না”?

\v 17 অল্পকালের মধ্যে তো লেবাননের বন একটা উর্বর জমি হয়ে উঠবে আর উর্বর জমি বনের মত মনে হবে। 
\v 18 সেই দিন বয়রারা সেই জড়ানো বইয়ের কথা শুনতে পাবে, আর গভীর অন্ধকারে থাকা অন্ধেরা দেখতে পাবে। 
\v 19 নম্র লোকেরা আবার সদাপ্রভুকে নিয়ে আনন্দিত হবে, আর যারা খুব গরীব তারা ইস্রায়েলের সেই পবিত্রজনকে নিয়ে আনন্দ করবে। 
\v 20 নিষ্ঠুরেরা আর থাকবে না; ঠাট্টা-বিদ্রূপ কারীরাও শেষ হয়ে যাবে, আর যারা মন্দ কাজ করতে চায় তাদের ধ্বংস করে ফেলা হবে। 
\v 21 তারা মিথ্যা কথা দিয়ে মানুষকে দোষী করে, শহর-ফটকে নির্দোষীর পক্ষে থাকা লোককে ফাঁদে ফেলে এবং মিথ্যা সাক্ষ্য দিয়ে নির্দোষীকে ন্যায়বিচার পেতে দেয় না।

\v 22 সেইজন্য অব্রাহামের মুক্তিদাতা সদাপ্রভু যাকোবের বংশ সম্বন্ধে বলছেন, “যাকোব আর লজ্জা পাবে না; তাদের মুখ আর ফ্যাকাশে হবে না। 
\v 23 যখন তারা তাদের মধ্যে আমার হাতের কাজ, অর্থাৎ তাদের ছেলেমেয়েদের দেখবে তখন তারা আমাকে পবিত্র বলে মানবে। যাকোবের সেই পবিত্রজনকে তারা পবিত্র বলে স্বীকার করবে আর ইস্রায়েলের ঈশ্বরকে ভক্তিপূর্ণ ভয় করবে। 
\v 24 যারা ঠিকভাবে বুঝতে পারে না তারা ভালভাবে বুঝতে পারবে, আর যারা অসন্তোষ প্রকাশ করে তারা শিক্ষা গ্রহণ করবে।”

\c 30
\p
একগুঁয়ে জাতির দুর্দশা

\v 1 সদাপ্রভু বলছেন, “ধিক্ সেই একগুঁয়ে সন্তানেরা, যারা পরিকল্পনামত কাজ করে কিন্তু আমার পরিকল্পনামত নয়। তারা বন্ধুত্ব স্থাপন করে কিন্তু আমার আত্মার ইচ্ছামত নয়। এইভাবে তারা পাপের উপরে পাপ বোঝাই করে। 
\v 2 তারা আমার সংগে পরামর্শ না করে মিসরে যায়; তারা সাহায্যের জন্য ফরৌণের আশ্রয় খোঁজে আর মিসরের ছায়ায় খোঁজে রক্ষার স্থান। 
\v 3 কিন্তু ফরৌণের আশ্রয়ে তারা লজ্জা পাবে এবং মিসরের ছায়া তাদের অসম্মান আনবে। 
\v 4 যদিও সোয়নে তাদের উঁচু পদের কর্মচারী আছে আর তাদের দূতেরা হানেষে পৌঁছেছে, 
\v 5 তবুও তাদের প্রত্যেককে লজ্জায় ফেলা হবে, কারণ সেই জাতি তাদের কোন উপকারে আসবে না। তারা সাহায্য বা সুবিধা কিছুই দিতে পারবে না; দেবে কেবল লজ্জা ও অসম্মান।”

\v 6 নেগেভের পশুদের সম্বন্ধে ভবিষ্যদ্বাণী এই: সেই দূতেরা কষ্ট ও দুর্দশাপূর্ণ দেশের মধ্য দিয়ে এবং সিংহ ও সিংহী, বিষাক্ত সাপ ও উড়ন্ত বিষাক্ত সাপের দেশের মধ্য দিয়ে যায়। তারা তাদের ধন-সম্পদ গাধার পিঠে করে আর তাদের দামী জিনিস উটের পিঠে করে সেই জাতির কাছে বয়ে নিয়ে যায় যাদের দ্বারা তাদের কোন লাভ হবে না। 
\v 7 মিসরের সাহায্য অসার, কোন কাজের নয়; সেইজন্য আমি সেই জাতির নাম রেখেছি রহব-হেম-শবৎ, অর্থাৎ যে গর্বিত জাতি চুপ করে বসে থাকে।

\v 8 তুমি এখন এই কথা একটা ফলকে ও একটা বইয়ে লিখে রাখ, যেন আগামী দিনগুলোতে সেটা ইস্রায়েলীয়দের জন্য একটা চিরস্থায়ী সাক্ষ্য হয়ে থাকে। 
\v 9 এই লোকেরা বিদ্রোহী ও মিথ্যাবাদী; তারা সদাপ্রভুর শিক্ষা শুনতে রাজী নয়। 
\v 10 তারা দর্শকদের বলে, “তোমরা আর দর্শন দেখো না,” আর নবীদের বলে, “যা সত্যি তা আমাদের আর বোলো না। আমাদের কাছে সুখের কথা বল; যা সত্যি নয় এমন সব বিষয়ে ভবিষ্যদ্বাণী বল। 
\v 11 পথ ছাড়, রাস্তা থেকে সরে যাও। আমরা আর ইস্রায়েলের সেই পবিত্রজনের কথা শুনতে চাই না।”

\v 12 সেইজন্য ইস্রায়েলের সেই পবিত্রজন এই কথা বলছেন, “তোমরা আমার বাক্য অগ্রাহ্য করেছ, আর মিথ্যা ও অত্যাচার করবার উপর নির্ভর করছ। 
\v 13 সেইজন্য এই পাপ তোমাদের জন্য একটা উঁচু, ফাটল ধরা ও পড়ো পড়ো দেয়ালের মত হয়ে দাঁড়াবে, যা হঠাৎ এক মুহূর্তের মধ্যে ভেংগে পড়বে। 
\v 14 তা মাটির পাত্রের মত টুকরা টুকরা হয়ে ভেংগে যাবে; তা এমনভাবে ভেংগে যাবে যে, সেগুলোর মধ্যে একটা টুকরাও পাওয়া যাবে না যা দিয়ে চুলা থেকে কয়লা বা কূয়া থেকে জল তোলা যায়।”

\v 15 প্রভু সদাপ্রভু, ইস্রায়েলের সেই পবিত্রজন এই কথা বলছেন, “পাপ থেকে ফিরে শান্ত হলে তোমরা উদ্ধার পাবে, আর স্থির হয়ে বিশ্বাস করলে শক্তি পাবে।” কিন্তু তোমরা তাতে রাজী হলে না। 
\v 16 তোমরা বললে, “না, আমরা ঘোড়ায় চড়ে পালিয়ে যাব।” কাজেই তোমাদের পালাতে হবে। তোমরা বললে, “যে ঘোড়া খুব বেগে যায় তাতে চড়ে আমরা চলে যাব।” কাজেই যারা তোমাদের তাড়া করবে তারা বেগেই আসবে। 
\v 17 একজনের ভয়ে তোমাদের হাজার জন পালাবে আর পাঁচজনের ভয়ে তোমরা সবাই পালিয়ে যাবে; তাতে তোমাদের সৈন্যদলে পাহাড়ের উপরকার পতাকার খুঁটি ছাড়া আর কিছুই থাকবে না। 
\v 18 তবুও সদাপ্রভু তোমাদের উপর দয়া করবার জন্য অপেক্ষা করছেন; তোমাদের মমতা করবার জন্য তিনি প্রস্তুত হয়ে আছেন। সদাপ্রভু ন্যায়বিচারের ঈশ্বর; যারা তাঁর জন্য অপেক্ষা করে তারা ধন্য।

\v 19 হে সিয়োনের লোকেরা, তোমরা যারা যিরূশালেমে বাস কর, তোমাদের আর কাঁদতে হবে না। সাহায্যের জন্য কাঁদলে তিনি নিশ্চয়ই তোমাদের দয়া করবেন। তিনি শোনামাত্রই উত্তর দেবেন। 
\v 20 যদিও প্রভু তোমাদের অল্প রুটি আর অল্প জল দিয়েছেন, তবুও তোমাদের শিক্ষক প্রভু আর লুকিয়ে থাকবেন না; তোমরা নিজেদের চোখেই তাঁকে দেখতে পাবে। 
\v 21 ডানে বা বাঁয়ে কোথাও যাবার সময় তোমরা পিছন থেকে তাঁর এই কথা শুনতে পাবে, “এটাই পথ; তোমরা এই পথেই চল।” 
\v 22 তখন তোমরা তোমাদের রূপা ও সোনা দিয়ে মুড়ানো মূর্তিগুলো অশুচি করবে; তোমরা সেগুলো নোংরা কাপড়ের মত ফেলে দিয়ে বলবে, “দূর হ, দূর হ!”

\v 23 তিনি তোমাদের বৃষ্টি দেবেন যাতে তোমরা মাটিতে বীজ বুনতে পার এবং জমি থেকে যে ফসল আসবে তা ভাল ও পুষ্ট হয়। সেই দিন তোমাদের পশুপালগুলো অনেক বড় মাঠে চরবে। 
\v 24 তোমাদের চাষের গরু ও গাধা জাব্নার সংগে কুলা ও চালুনিতে ঝাড়া কলাই খাবে। 
\v 25 সেই ভীষণ দিনে যখন অনেককে মেরে ফেলা হবে ও দুর্গগুলো পড়ে যাবে তখন সমস্ত পাহাড়-পর্বতের গা বেয়ে জলের স্রোত বয়ে যাবে। 
\v 26 যেদিন সদাপ্রভু তাঁর লোকদের আঘাত-পাওয়া জায়গা বেঁধে দেবেন ও তাঁর করা ক্ষত ভাল করবেন সেই দিন চাঁদ আলো দেবে সূর্যের মত, আর সূর্যের আলো হবে পুরো সাত দিনের আলোর মত সাতগুণ বেশী।

\v 27 দেখ, সদাপ্রভু জ্বলন্ত ক্রোধ ও গাঢ় ধূমার মেঘের সংগে দূর থেকে আসছেন; তাঁর মুখ ভীষণ ক্রোধে পূর্ণ আর তাঁর জিভ্ পুড়িয়ে ফেলা আগুনের মত। 
\v 28 তাঁর নিঃশ্বাস যেন বেগে আসা ভীষণ জলের স্রোত যা মানুষের গলা পর্যন্ত ওঠে। তিনি সব জাতিকে ধ্বংসের চালুনিতে চালবেন এবং সব জাতির লোকদের মুখে এমন বল্গা দেবেন যা তাদের ধ্বংসের দিকে টেনে নিয়ে যাবে। 
\v 29 পবিত্র উৎসব পালনের রাতের মত তোমরা গান করবে। লোকে যখন বাঁশী নিয়ে সদাপ্রভুর পাহাড়ের উপরে উঠে ইস্রায়েলের আশ্রয়-পাহাড়ের কাছে আসে তখন যেমন আনন্দ হয় তেমনি তোমাদের অন্তর আনন্দিত হবে। 
\v 30 সদাপ্রভু ভীষণ ক্রোধ, পুড়িয়ে ফেলা আগুন, ভীষণ ঝড়-বৃষ্টি আর শিল পড়বার মধ্য দিয়ে তাঁর ক্ষমতাপূর্ণ স্বর লোকদের শোনাবেন আর তাঁর শাস্তির হাত দেখাবেন। 
\v 31 সদাপ্রভুর স্বরে আসিরিয়া ভেংগে পড়বে; তাঁর লাঠি দিয়ে তিনি আসিরিয়দের আঘাত করবেন। 
\v 32 সদাপ্রভু তাদের সংগে যুদ্ধ করবার সময় যখন তাঁর নিযুক্ত লাঠি তাদের উপর আঘাত করবে তখন খঞ্জনি আর বীণা বাজবে। 
\v 33 তোফতের মত পোড়াবার জায়গা অনেক আগে থেকেই সাজিয়ে রাখা হয়েছে; তা রাজার জন্য প্রস্তুত করা হয়েছে। সেই জায়গা গভীর ও চওড়া করা হয়েছে, আর তাতে আছে আগুনের জন্য প্রচুর কাঠ। সদাপ্রভুর নিঃশ্বাস জ্বলন্ত গন্ধকের স্রোতের মত হয়ে তাতে আগুন ধরিয়ে দেবে।

\c 31
\p
মিসরের উপরে নির্ভরকারীদের দুর্দশা

\v 1 ধিক্ যারা সাহায্যের জন্য মিসরে যায়! তারা তো ঘোড়ার উপরে নির্ভর করে আর তাদের অসংখ্য রথের উপর এবং ঘোড়সওয়ারদের মহাশক্তির উপর বিশ্বাস রাখে, কিন্তু তারা ইস্রায়েলের সেই পবিত্রজনের দিকে তাকায় না কিম্বা সদাপ্রভুর কাছ থেকে সাহায্য চায় না। 
\v 2 কিন্তু তাঁর কি কোন জ্ঞান নেই? তিনি তো বিপদ ঘটাবেন; তাঁর কথা তিনি ফিরিয়ে নেবেন না। তিনি দুষ্টদের বিরুদ্ধে আর তাদের সাহায্যকারীদের বিরুদ্ধে উঠবেন। 
\v 3 মিসরীয়েরা তো মানুষ, তারা ঈশ্বর নয়; তাদের ঘোড়াগুলো মাংসের, সেগুলো আত্মা নয়। সদাপ্রভু যখন তাঁর হাত তুলবেন তখন সাহায্যকারীরা উছোট খাবে আর যারা সাহায্য পায় তারা পড়ে যাবে; তারা সবাই একসংগে ধ্বংস হয়ে যাবে।

\v 4 সদাপ্রভু আমাকে এই কথা বলছেন, “সিংহ তার শিকারের পশু নিয়ে গর্জন করবার সময় রাখালদের দল তার বিরুদ্ধে চিৎকার ও গোলমাল করলেও সে ভয় কিম্বা বাধা পায় না। ঠিক তেমনি করে সর্বক্ষমতার অধিকারী সদাপ্রভু যুদ্ধ করবার জন্য সিয়োন পাহাড় ও তার উঁচু জায়গাগুলোতে নেমে আসবেন। 
\v 5 পাখীরা যেমন বাসার উপর উড়তে থাকে, সর্বক্ষমতার অধিকারী সদাপ্রভু তেমনি করে যিরূশালেমকে ঢেকে রাখবেন। তিনি তাকে ঢেকে রাখবেন ও উদ্ধার করবেন, আর তার উপর দিয়ে গিয়ে তাকে রক্ষা করবেন।”

\v 6 হে ইস্রায়েলীয়েরা, তোমরা যাঁর বিরুদ্ধে এত বিদ্রোহ করেছ তাঁর কাছে ফিরে এস, 
\v 7 কারণ সেই দিন তোমরা সবাই যে সব সোনা ও রূপার মূর্তি তৈরী করে পাপ করেছ সেগুলো দূর করে দেবে।

\v 8 সদাপ্রভু বলছেন, “মানুষের নয় এমন একটা তলোয়ারের ঘায়ে আসিরিয়া পড়ে যাবে; সেই তলোয়ার তাকে গ্রাস করবে। তার লোকেরা তলোয়ারের সামনে থেকে পালিয়ে যাবে আর তাদের যুবকদের জোর করে খাটানো হবে। 
\v 9 তাদের রাজা ভয়ে পালিয়ে যাবে; তার সেনাপতিরা পতাকা দেখে দারুণ ভয় পাবে।” সিয়োনে যাঁর আগুন আছে, আর যিরূশালেমে আছে চুলা, সেই সদাপ্রভুই এই কথা বলছেন।

\c 32
\p
ন্যায়ের রাজ্য

\v 1 দেখ, একজন রাজা ন্যায়ভাবে রাজত্ব করবেন আর শাসনকর্তারা ন্যায়বিচার করবেন। 
\v 2 তাদের প্রত্যেকজন হবে যেন বাতাস থেকে আড়ালের জায়গা আর ঝড় থেকে আশ্রয়স্থান, যেন মরুভূমিতে জলের স্রোত আর রোদে পোড়া জমিতে বড় পাথরের ছায়া। 
\v 3 তখন যাদের চোখ দেখতে পায় তাদের চোখ বন্ধ করা হবে না, আর যাদের কান শুনতে পায় তারা শুনতে থাকবে। 
\v 4 যারা চিন্তা-ভাবনা না করে কাজ করে তারা জ্ঞান লাভ করবে, আর তোত্লারা স্পষ্ট করে কথা বলবে। 
\v 5 নীচমনা লোকদের আর বলা হবে না ভাল লোক, কিম্বা বদ্মাইশদেরও আর বলা হবে না সম্মানিত লোক, 
\v 6 কারণ নীচমনা লোক খারাপ কথাই বলে আর তার মন মন্দ বিষয়ে ব্যস্ত থাকে। সে জঘন্য জঘন্য কাজ করে আর সদাপ্রভু সম্বন্ধে অপমানের কথা ছড়ায়। সে এমন ব্যবস্থা করে যাতে খিদে পাওয়া লোকেরা খাবার না পায় এবং পিপাসিতেরা জল না পায়। 
\v 7 বদ্মাইশদের কাজের ধারা মন্দ; এমন কি, অভাবীদের অনুরোধ উপযুক্ত হলেও সে মিথ্যা কথা দিয়ে তাদের ধ্বংস করবার জন্য মন্দ ফন্দি আঁটে। 
\v 8 কিন্তু ভাল লোক ভাল পরিকল্পনা করে আর তার ভাল কাজের দ্বারা সে স্থির থাকে।
যিরূশালেমের স্ত্রীলোকেরা

\v 9 হে আরামে-থাকা স্ত্রীলোকেরা, তোমরা আমার কথার বাধ্য হও। হে নিশ্চিন্তমনা মেয়েরা, তোমরা আমার কথায় কান দাও। 
\v 10 হে নিশ্চিন্তমনা মেয়েরা, এক বছরের কিছু বেশী সময় হলে পর তোমরা ভয়ে কাঁপবে, কারণ আংগুর নষ্ট হয়ে যাবে, ফল পাড়বার সময় আসবে না। 
\v 11 হে আরামে-থাকা স্ত্রীলোকেরা আর নিশ্চিন্তমনা মেয়েরা, তোমরা ভয়ে কাঁপতে থাক; তোমাদের কাপড়-চোপড় খুলে কোমরে চট জড়াও। 
\v 12 চোখ জুড়ানো ক্ষেত ও ফলে ভরা আংগুর লতার জন্য তোমাদের বুক চাপড়াও। 
\v 13 কাঁটাগাছে আর কাঁটাঝোপে ভরা আমার লোকদের দেশের জন্য বুক চাপড়াও। হ্যাঁ, আমোদ-ফুর্তিতে ভরা বাড়ী-ঘর আর হৈ-হুল্লোড়ে ভরা শহরের জন্য বুক চাপড়াও। 
\v 14 -
\v 15 যে পর্যন্ত না উপর থেকে পবিত্র আত্মাকে আমাদের উপর ঢেলে দেওয়া হয় আর মরু-এলাকা উর্বর জমি হয় আর উর্বর জমি বনের মত মনে হয়, সেই পর্যন্ত দুর্গে ও গোলমালে ভরা শহরে কেউ থাকবে না, আর পাহাড় ও পাহারা-ঘর পোড়ো জমি হবে। তা বুনো গাধাগুলোর আনন্দের স্থান ও পশুপালের চরবার জায়গা হবে। 
\v 16 তার পরে মরু-এলাকায় বাস করবে ন্যায়বিচার আর উর্বর জমিতে বাস করবে সততা। 
\v 17 সততার ফল হবে শান্তি, আর তার ফলে চিরকালের জন্য স্থিরতা ও নিশ্চয়তা আসবে। 
\v 18 আমার লোকেরা শান্তিপূর্ণ বাসস্থানে, নিরাপদ বাড়ী-ঘরে ও গোলমালহীন বিশ্রামের জায়গায় বাস করবে। 
\v 19 শিলাবৃষ্টি বনের গাছপালা মাটিতে ফেলে দেবে আর শহর সম্পূর্ণভাবে মাটির সংগে সমান হয়ে যাবে। 
\v 20 কিন্তু প্রত্যেকটা স্রোতের ধারে বীজ লাগিয়ে আর তোমাদের গরু ও গাধাগুলো নিরাপদে চরতে দিয়ে তোমরা সুখী হবে।

\c 33
\p
দুর্দশা ও সাহায্য

\v 1 হে ধ্বংসকারী, ধিক্ তোমাকে! তুমি ধ্বংস না হয়েও ধ্বংস করছ; তোমার প্রতি বিশ্বাসঘাতকতা করা হয় নি তবুও তুমি বিশ্বাসঘাতকতা করছ। ধ্বংসের কাজ শেষ করলেই তোমাকে ধ্বংস করা হবে; বিশ্বাসঘাতকতা করা শেষ করলেই তোমার প্রতি বিশ্বাসঘাতকতা করা হবে।

\v 2 হে সদাপ্রভু, আমাদের প্রতি দয়া কর; আমরা তোমার জন্য অপেক্ষা করছি। প্রতিদিন সকাল বেলায় তুমি আমার লোকদের শক্তি হও, আর কষ্টের সময় আমাদের উদ্ধারকারী হও। 
\v 3 তোমার গলার স্বরে লোকেরা পালায়; তুমি উঠলে জাতিরা ছড়িয়ে পড়ে। 
\v 4 পংগপাল যেমন করে শস্য নষ্ট করে, তেমনি করে হে ধ্বংসকারী, তোমাদের জিনিসও লুট করা হবে। লোকেরা এক ঝাঁক পংগপালের মত সেগুলোর উপর এসে পড়বে।

\v 5 সদাপ্রভু কত মহান! তিনি স্বর্গে বাস করেন; তিনি সিয়োনকে ন্যায়বিচার ও সততায় পূর্ণ করেছেন। 
\v 6 যুগের পর যুগ ধরে তিনিই তাদের নিরাপত্তা, উদ্ধার, জ্ঞান ও বুঝবার শক্তির ভাণ্ডার হয়ে আসছেন। সদাপ্রভুর প্রতি ভক্তিপূর্ণ ভয় হল তাদের ধন।

\v 7 দেখ, তাদের সাহসী লোকেরা রাস্তায় রাস্তায় কাঁদছে; শান্তির জন্য পাঠানো দূতেরা খুব বেশী কান্নাকাটি করছে। 
\v 8 রাজপথগুলো খালি, কোন লোক রাস্তা দিয়ে যাচ্ছে না। চুক্তি ভেংগে গেছে; শহরগুলোকে কোন দাম দেওয়া হচ্ছে না এবং কাউকেই সম্মান করা হচ্ছে না। 
\v 9 দেশ শোক করছে আর ্নান হয়ে যাচ্ছে, লেবানন লজ্জা পেয়েছে ও শুকিয়ে যাচ্ছে, শারোণ মরু-এলাকার মত হয়েছে আর বাশন ও কর্মিলের সব গাছের পাতা ঝরে পড়েছে।

\v 10 সদাপ্রভু বলছেন, “এবার আমি উঠব, এবার আমি সম্মানিত হব, এবার আমার গৌরব প্রকাশিত হবে। 
\v 11 তোমরা গর্ভে ধরবে তুষ আর জন্ম দেবে খড়ের। তোমাদের নিঃশ্বাস আগুনের মত করে তোমাদের পুড়িয়ে ফেলবে। 
\v 12 লোকেরা হবে পুড়িয়ে ফেলা চুনা পাথরের মত এবং কেটে ফেলে আগুনে দেওয়া কাঁটাঝোপের মত।”

\v 13 তোমরা যারা দূরে আছ, আমি যা করেছি তা শোন; তোমরা যারা কাছে আছ আমার শক্তিকে স্বীকার করে নাও। 
\v 14 সিয়োনের পাপীরা ভীষণ ভয় পেয়েছে; ঈশ্বরের প্রতি ভক্তিহীন লোকদের কাঁপুনি ধরেছে। তারা বলছে, “আমাদের মধ্যে কে পুড়িয়ে ফেলা আগুনের সংগে থাকতে পারে? কে চিরকাল জ্বলতে থাকা আগুনের সংগে বাস করতে পারে?” 
\v 15 সে-ই বাস করতে পারে, যে লোক সৎভাবে চলাফেরা করে ও যা ঠিক তা বলে, যে লোক জুলুম করে লাভ করা ঘৃণা করে ও ঘুষ নেওয়া থেকে হাত সরিয়ে রাখে, যে লোক খুনের ষড়যন্ত্রের কথা শোনা থেকে কান বন্ধ করে রাখে আর মন্দ কাজ করতে দেখা থেকে চোখ বন্ধ করে রাখে। 
\v 16 সেই লোক নিরাপদে বাস করবে এবং তার আশ্রয় হবে পাহাড়ী দুর্গ। তাকে খাবারের যোগান দেওয়া হবে আর সে নিশ্চয়ই জল পাবে।

\v 17 তোমার চোখ রাজাকে তাঁর জাঁকজমকের মধ্যে দেখতে পাবে, আর দেখতে পাবে এমন একটা দেশ যার সীমানা অনেক বড়। 
\v 18 তোমার চিন্তার মধ্যে থাকবে আগের সেই ভীষণ ভয়ের কথা। তুমি ভাববে, “কোথায় সেই হিসাব-রক্ষক? কোথায় সেই লোক, যে কর্ আদায় করত? কোথায় দুর্গের ভার-পাওয়া সেই কর্মচারী?” 
\v 19 সেই দেমাক-ভরা লোকদের তুমি আর দেখবে না; দেখবে না সেই অজানা ভাষা বলা লোকদের, যাদের কথা অদ্ভুত আর বুঝা যায় না।

\v 20 আমাদের সব পর্ব পালনের শহর সিয়োনের দিকে চেয়ে দেখ। তোমার চোখ দেখবে যিরূশালেমকে, একটা শান্তিপূর্ণ বাসস্থানকে, একটা তাম্বুকে যা সরানো হবে না। তার গোঁজগুলো কখনও তোলা হবে না আর তার কোন দড়িও ছিঁড়বে না। 
\v 21 সেখানে শক্তিশালী সদাপ্রভু আমাদের মংগলের জন্য থাকবেন। সেখানে বড় বড় নদী ও খাল থাকবে। কোন দাঁড়ের নৌকা সেখানে চলবে না; কোন শক্তিশালী জাহাজও তার উপর দিয়ে যাবে না। 
\v 22 সদাপ্রভুই আমাদের ন্যায়বিচারক ও আমাদের আইনদাতা; সদাপ্রভুই আমাদের রাজা, তিনিই আমাদের রক্ষা করবেন।

\v 23 এখন তোমার পালের দড়াদড়ি ঢিলে হয়ে গেছে; তাতে মাস্তুলটা শক্ত করে আট্কানো নেই, পালও খাটানো যায় নি। পরে লুটের প্রচুর জিনিস ভাগ করা হবে; এমন কি, খোঁড়ারাও লুটের মাল নিয়ে যাবে। 
\v 24 সিয়োনে বাসকারী কেউ বলবে না, “আমি অসুস্থ।” যারা সেখানে বাস করে তাদের পাপ ক্ষমা করা হবে।

\c 34
\p
জাতিদের বিরুদ্ধে রায়

\v 1 ওহে জাতিরা, তোমরা কাছে এস, শোন; হে লোকেরা, তোমরা কান দাও। পৃথিবী ও তার মধ্যেকার সব লোকেরা শুনুক; জগৎ ও তার মাটি থেকে তৈরী মানুষেরা শুনুক। 
\v 2 সব জাতির উপরেই সদাপ্রভু ভীষণ অসন্তুষ্ট হয়েছেন; তাদের সব সৈন্যদলের উপরে তাঁর ক্রোধ রয়েছে। তিনি তাদের একেবারে শেষ করে ফেলবেন, ধ্বংসের হাতে তাদের তুলে দেবেন। 
\v 3 তাদের নিহত লোকদের বাইরে ফেলে দেওয়া হবে। তাদের মৃতদেহ থেকে দুর্গন্ধ বের হবে এবং তাদের রক্তে পাহাড়-পর্বত ধুয়ে যাবে। 
\v 4 আকাশের সূর্য-চাঁদ-তারাগুলো ধ্বংস হয়ে যাবে আর আকাশ গুটিয়ে রাখা কাগজের মত গুটিয়ে যাবে। যেমন করে আংগুর লতা আর ডুমুর গাছ থেকে শুকনা পাতা পড়ে যায় তেমনি করে সমস্ত তারাগুলো পড়ে যাবে।

\v 5 আমার তলোয়ার স্বর্গে সম্পূর্ণভাবে তৃপ্ত; দেখ, বিচারের জন্য সেটা ইদোমের উপর, অর্থাৎ যে লোকদের আমি ধ্বংসের অভিশাপের অধীন করে রেখেছি তাদের উপর নেমে আসছে। 
\v 6 সদাপ্রভুর তলোয়ার রক্তে স্নান করেছে; তা চর্বিতে ঢাকা পড়ে গেছে। সেই রক্ত ভেড়ার বাচ্চা ও ছাগলের রক্তের মত আর চর্বি ভেড়ার বৃক্কের চর্বির মত, কারণ সদাপ্রভু বস্রাতে একটা উৎসর্গের অনুষ্ঠান করবেন আর ইদোমে অনেককে কেটে ফেলা হবে। 
\v 7 সেগুলোর সংগে বুনো ষাঁড়, এঁড়ে বাছুর ও বড় বড় ষাঁড় কাটা হবে। তাদের দেশ রক্তে ভিজে যাবে, আর চর্বিতে ধুলা ঢেকে যাবে।

\v 8 এই সব হবে, কারণ প্রতিশোধ নেবার সদাপ্রভুর একটা দিন আছে, সিয়োনের পক্ষ হয়ে শাস্তি দেবার একটা সময় আছে। 
\v 9 ইদোমের জলের স্রোতগুলো আলকাত্রায় ভরে যাবে, তার ধুলা হবে গন্ধকে ভরা, তাই দেশের মাটি হবে জ্বলন্ত আলকাত্রা। 
\v 10 দিনে রাতে কখনও তা নিভবে না; চিরকাল তার ধূমা উঠতে থাকবে। বংশের পর বংশ ধরে সেটা খালি হয়ে পড়ে থাকবে; কেউ তার মধ্য দিয়ে আর কখনও যাবে না। 
\v 11 মরু-পেঁচা, শজারু, হুতুম পেঁচা আর দাঁড়কাক সেই দেশ অধিকার করবে ও সেখানে বাসা করবে। সদাপ্রভু বিশৃঙ্খলার মাপের দড়ি আর শূন্যতার ওলনদড়ি ইদোমের উপর বিছিয়ে দেবেন। 
\v 12 রাজ্য চালাবার জন্য কোন উঁচু পদের লোক কিম্বা কোন শাসনকর্তা থাকবে না। 
\v 13 কাটাগাছে তার বড় বড় বাড়ীগুলো ঢেকে যাবে, আর দুর্গগুলো ঢেকে যাবে বিছুটি আর কাঁটাঝোপে। সেই দেশ হবে শিয়াল ও উটপাখীর বাসস্থান। 
\v 14 মরু-প্রাণীরা শিয়ালদের সংগে থাকবে আর বুনো ছাগলেরা একে অন্যকে ডাকবে। রাতে ঘুরে বেড়ানো পেত্নী সেখানে বাস করবে; সেখানে তার বিশ্রামের স্থান সে খুঁজে পাবে। 
\v 15 পেঁচা বাসা বানিয়ে সেখানে ডিম পাড়বে, তারপর ডিম ফুটিয়ে তার ডানার ছায়ায় তার বাচ্চাগুলো এক জায়গায় করবে। সেখানে চিলগুলো নিজের নিজের সংগিনীর সংগে একত্র হবে।

\v 16 তোমরা সদাপ্রভুর বইয়ে খুঁজে দেখ ও পড়। সেখানে লেখা আছে- এদের একটাও হারিয়ে যাবে না, একটারও সংগিনীর অভাব হবে না; কারণ আমার মুখ দিয়ে সদাপ্রভু সেই আদেশ দিয়েছেন, আর তাঁর আত্মা তাদের একসংগে জড়ো করবেন। 
\v 17 তিনি গুলিবাঁট করে ও মাপের দড়ি দিয়ে মেপে সেই জায়গা তাদের ভাগ করে দেবেন। তা চিরকাল তাদেরই থাকবে; বংশের পর বংশ ধরে তারা সেখানে বাস করবে।
\c 35
\p
মুক্তি পাওয়া লোকদের আনন্দ

\v 1 -
\v 2 মরু-এলাকা ও শুকনা জমি খুশী হবে;
মরুভূমি আনন্দ করবে আর ফুল ফোটাবে।
বসন্তের প্রথম ফুলের মত তাতে অনেক ফুল ধরবে;
মরুভূমি খুব আনন্দ করবে এবং আনন্দে চিৎকার করবে।
তাকে লেবাননের গৌরব দেওয়া হবে,
দেওয়া হবে কর্মিল আর শারোণের সৌন্দর্য;
লোকেরা সদাপ্রভুর গৌরব দেখতে পাবে,
দেখতে পাবে আমাদের ঈশ্বরের সৌন্দর্য।

\v 3 যারা দুর্বল তাদের হাত শক্তিশালী কর;
কাঁপতে থাকা হাঁটু স্থির কর।

\v 4 যাদের অন্তর ভয়ে ভরা তাদের বল,
“বলবান হও, ভয় কোরো না।
তোমাদের ঈশ্বর আসবেন,
প্রতিশোধ নেবার ও শাস্তি দেবার জন্য আসবেন;
তিনি এসে তোমাদের উদ্ধার করবেন।”

\v 5 তখন অন্ধদের চোখ খুলে যাবে,
বয়রাদের কান বন্ধ থাকবে না।

\v 6 তখন খোঁড়ারা হরিণের মত লাফাবে,
বোবাদের জিভ্ আনন্দে চিৎকার করবে।
মরু-এলাকার নীচ থেকে জোরে জল বেরিয়ে আসবে,
আর মরুভূমির নানা জায়গায় স্রোত বইবে।

\v 7 শুকনা জমি পুকুর হবে,
আর পিপাসিত মাটিতে জলের ফোয়ারা উঠবে;
যেখানে শিয়ালেরা শুয়ে থাকত
সেই জায়গায় জন্মাবে নল-খাগড়ার জংগল।

\v 8 সেখানে হবে একটা রাজপথ,
হ্যাঁ, একটা পথ হবে;
সেটাকে বলা হবে পবিত্রতার পথ।
অশুচি লোকেরা তার উপর দিয়ে যাবে না;
সেটা হবে তাদের জন্য যারা পবিত্রতার পথে চলে।
অসাড়-বিবেক লোকেরা সেই পথ দিয়ে যাবে না।

\v 9 সেখানে কোন সিংহ থাকবে না,
কোন হিংস্র জন্তু সেই পথে যাবে না;
সেখানে তাদের দেখা যাবে না,
কিন্তু কেবল মুক্তি পাওয়া লোকেরাই সেই পথে হাঁটবে,

\v 10 আর সদাপ্রভুর মুক্ত করা লোকেরাই ফিরে আসবে।
তারা আনন্দে গান গাইতে গাইতে সিয়োনে ঢুকবে;
তাদের মাথার মুকুট হবে চিরস্থায়ী আনন্দ।
তারা খুশী ও আনন্দে পূর্ণ হবে,
আর দুঃখ ও দীর্ঘনিঃশ্বাস দূরে পালিয়ে যাবে।

\c 36
\p
সন্হেরীব যিরূশালেমকে ভয় দেখালেন

\v 1 রাজা হিষ্কিয়ের রাজত্বের চৌদ্দ বছরের সময় আসিরিয়ার রাজা সন্হেরীব যিহূদার সমস্ত দেয়াল-ঘেরা শহরগুলো আত্রুমণ করে সেগুলো দখল করে নিলেন। 
\v 2 তারপর আসিরিয়ার রাজা রব্শাকিকে বড় একদল সৈন্য দিয়ে লাখীশ থেকে যিরূশালেমে রাজা হিষ্কিয়ের কাছে পাঠালেন। রব্শাকি গিয়ে ধোপার মাঠের রাস্তার ধারে উঁচু পুকুরের সংগে লাগানো জলের সুড়ংগের কাছে থামলেন। 
\v 3 তখন রাজবাড়ীর পরিচালক হিল্কিয়ের ছেলে ইলিয়াকীম, রাজার লেখক শিব্ন ও ইতিহাস লেখক আসফের ছেলে যোয়াহ বের হয়ে তাঁর কাছে গেলেন। 
\v 4 রব্শাকি তাঁদের বললেন, “আপনারা হিষ্কিয়কে এই কথা বলুন যে, সেই মহান রাজা, অর্থাৎ আসিরিয়ার রাজা বলছেন, ‘তুমি কিসের উপর নির্ভর করছ? 
\v 5 আমি বলছি তোমার যুদ্ধ করবার বুদ্ধি ও শক্তির কথা কেবল ফাঁকা বুলি। বল দেখি, তুমি কার উপর নির্ভর করে আমার বিরুদ্ধে বিদ্রোহ করছ? 
\v 6 তুমি তো নির্ভর করছ সেই থেঁৎলে যাওয়া নল, অর্থাৎ মিসরের উপর। যে সেই নলের উপর নির্ভর করবে তা তার হাত ফুটা করে দেবে। মিসরের রাজা ফরৌণের উপর যারা নির্ভর করে তাদের প্রতি সে তা-ই করে।’ 
\v 7 কিন্তু আপনারা যদি আমাকে বলেন যে, আপনারা আপনাদের ঈশ্বর সদাপ্রভুর উপরে নির্ভর করছেন, তাহলে তিনি কি সেই ঈশ্বর নন যাঁর পূজার উঁচু স্থান ও বেদীগুলো হিষ্কিয় ধ্বংস করেছে এবং যিহূদা ও যিরূশালেমের লোকদের বলেছে যিরূশালেমের এই বেদীর সামনে তাদের উপাসনা করতে হবে?

\v 8 “আপনারা আমার হয়ে আপনাদের রাজাকে আরও বলুন, ‘আপনি যদি পারেন তবে আমার মনিব আসিরিয়ার রাজার সংগে এই বাজি ধরুন যে, আমি আপনাকে দুই হাজার ঘোড়া দেব যদি আপনি তাতে চড়বার জন্য লোক দিতে পারেন। 
\v 9 যদি তা-ই না পারেন তবে আমার মনিবের কর্মচারীদের মধ্যে সবচেয়ে যে ছোট তাকেই বা আপনি কেমন করে বাধা দেবেন, যদিও আপনি মিসরের রথ ও ঘোড়সওয়ারের উপর নির্ভর করছেন? 
\v 10 তা ছাড়া আমি কি সদাপ্রভুর কাছ থেকে অনুমতি না নিয়েই এই দেশ আক্রমণ ও ধ্বংস করতে এসেছি? এই দেশের বিরুদ্ধে যুদ্ধ করে তা ধ্বংস করে ফেলতে সদাপ্রভু নিজেই আমাকে বলেছেন।’ ”

\v 11 তখন ইলিয়াকীম, শিব্ন ও যোয়াহ রব্শাকিকে বললেন, “আপনার দাসদের কাছে আপনি দয়া করে অরামীয় ভাষায় কথা বলুন, কারণ আমরা তা বুঝতে পারি। দেয়ালের উপরকার লোকদের সামনে আপনি আমাদের কাছে ইব্রীয় ভাষায় কথা বলবেন না।”

\v 12 কিন্তু উত্তরে রব্শাকি বললেন, “আমার মনিব কি কেবল আপনাদের মনিব ও আপনাদের কাছে এই সব কথা বলতে আমাকে পাঠিয়েছেন? দেয়ালের উপরে বসা ঐ সব লোকেরা, যাদের আপনাদেরই মত নিজের নিজের পায়খানা ও প্রস্রাব খেতে হবে তাদের কাছেও কি বলে পাঠান নি?”

\v 13 তারপর রব্শাকি দাঁড়িয়ে জোরে জোরে ইব্রীয় ভাষায় বললেন, “তোমরা মহান রাজার, অর্থাৎ আসিরিয়ার রাজার কথা শোন। 
\v 14 রাজা বলছেন যে, হিষ্কিয় যেন তোমাদের না ঠকায়। সে তোমাদের রক্ষা করতে পারবে না। 
\v 15 হিষ্কিয় যেন এই কথা বলে সদাপ্রভুর উপর তোমাদের বিশ্বাস না জন্মায় যে, ‘সদাপ্রভু নিশ্চয়ই আমাদের উদ্ধার করবেন; এই শহর আসিরিয়ার রাজার হাতে তুলে দেওয়া হবে না।’

\v 16 “তোমরা হিষ্কিয়ের কথা শুনো না। আসিরিয়ার রাজা বলছেন, ‘তোমরা আমার সংগে সন্ধি কর এবং বের হয়ে আমার কাছে এস। তাহলে তোমরা প্রত্যেকে তার নিজের আংগুর ও ডুমুর গাছ থেকে ফল আর নিজের কূয়া থেকে জল খেতে পারবে। 
\v 17 তারপর আমি এসে তোমাদের নিজের দেশের মত আর এক দেশে তোমাদের নিয়ে যাব। সেই দেশ হল শস্য ও নতুন আংগুর-রসের দেশ, রুটি ও আংগুর ক্ষেতের দেশ।

\v 18 “ ॥ঃযং ‘হিষ্কিয় তোমাদের বিপথে চালাবার জন্য যেন না বলে যে, সদাপ্রভু তোমাদের রক্ষা করবেন। অন্যান্য জাতির কোন দেবতা কি আসিরিয়ার রাজার হাত থেকে তার দেশ রক্ষা করতে পেরেছে? 
\v 19 হমাৎ ও অর্পদের দেবতারা কোথায়? কোথায় সফর্বয়িমের দেবতারা? তারা কি আমার হাত থেকে শমরিয়াকে রক্ষা করতে পেরেছে? 
\v 20 এই সব দেশের সমস্ত দেব-দেবতাদের মধ্যে কে আমার হাত থেকে নিজের দেশকে রক্ষা করেছে? তাহলে সদাপ্রভু কি করে আমার হাত থেকে যিরূশালেমকে রক্ষা করবেন?’ ”

\v 21 লোকেরা কিন্তু চুপ করে রইল, কোন উত্তর দিল না, কারণ রাজা হিষ্কিয় কোন উত্তর দিতে তাদের নিষেধ করেছিলেন। 
\v 22 এর পর রাজবাড়ীর পরিচালক হিল্কিয়ের ছেলে ইলিয়াকীম, রাজার লেখক শিব্ন ও ইতিহাস লেখক আসফের ছেলে যোয়াহ তাঁদের কাপড় ছিঁড়ে হিষ্কিয়ের কাছে গেলেন এবং রব্শাকির সমস্ত কথা তাঁকে জানালেন।

\c 37
\p
যিরূশালেম উদ্ধারের ভবিষ্যদ্বাণী

\v 1 রাজা হিষ্কিয় এই কথা শুনে নিজের কাপড় ছিঁড়লেন এবং ছালার চট পরে সদাপ্রভুর ঘরে গেলেন। 
\v 2 তিনি রাজবাড়ীর পরিচালক ইলিয়াকীম, রাজার লেখক শিব্ন ও পুরোহিত-নেতাদের চট পরা অবস্থায় আমোসের ছেলে নবী যিশাইয়ের কাছে পাঠিয়ে দিলেন। 
\v 3 তাঁরা যিশাইয়কে বললেন, “হিষ্কিয় বলছেন যে, আজকের দিনটা হল কষ্টের, শাস্তি পাওয়ার ও অসম্মানের দিন। আমাদের অবস্থা এমন হয়েছে যেন সন্তানেরা জন্ম হবার মুখে এসেছে কিন্তু জন্ম দেবার শক্তি নেই। 
\v 4 আসিরিয়ার রাজা জীবন্ত ঈশ্বরকে ঠাট্টা-বিদ্রূপ করতে রব্শাকিকে পাঠিয়েছেন, কিন্তু আপনার ঈশ্বর সদাপ্রভু হয়তো সেই সব কথা শুনে তাকে শাস্তি দেবেন। তাই যারা এখনও বেঁচে আছে তাদের জন্য আপনি প্রার্থনা করুন।”

\v 5 রাজা হিষ্কিয়ের কর্মচারীরা যখন যিশাইয়ের কাছে আসলেন, 
\v 6 তখন যিশাইয় তাঁদের বললেন, “আপনাদের মনিবকে বলবেন যে, সদাপ্রভু বলছেন, ‘তুমি যা শুনেছ, অর্থাৎ আসিরিয়ার রাজার কর্মচারীরা আমার বিরুদ্ধে যে সব অপমানের কথা বলেছে তাতে ভয় পেয়ো না। 
\v 7 শোন, আমি তার মধ্যে এমন একটা মনোভাবের সৃষ্টি করব যার ফলে সে একটা সংবাদ শুনে নিজের দেশে ফিরে যাবে, আর সেখানে আমি তাকে তলোয়ারের ঘায়ে শেষ করে দেব।’ ”

\v 8 পরে রব্শাকি শুনলেন যে, আসিরিয়ার রাজা লাখীশ ছেড়ে চলে গিয়ে লিব্নার বিরুদ্ধে যুদ্ধ করছেন। সেইজন্য রব্শাকি সেখানে গেলেন। 
\v 9 আসিরিয়ার রাজা সন্হেরীব খবর পেলেন যে, কূশ দেশের রাজা তির্হকঃ তাঁর বিরুদ্ধে যুদ্ধ করবার জন্য বের হয়েছেন। এই কথা শুনে তিনি হিষ্কিয়ের কাছে দূতদের পাঠালেন। তিনি তাদের বললেন, 
\v 10 “তোমরা যিহূদার রাজা হিষ্কিয়কে বলবে, ‘তুমি যাঁর উপর নির্ভর করে আছ সেই ঈশ্বর বলেছেন যে, আসিরিয়ার রাজার হাতে যিরূশালেমকে তুলে দেওয়া হবে না। তাঁর সেই ছলনার কথায় তুমি ভুল কোরো না। 
\v 11 আসিরিয়ার রাজারা কিভাবে অন্য সব দেশ সম্পূর্ণভাবে ধ্বংস করে দিয়েছেন নিশ্চয়ই তুমি তা শুনেছ; তাহলে তুমি কেমন করে মনে করছ তুমি রক্ষা পাবে? 
\v 12 আমার পূর্বপুরুষেরা যে সব জাতিকে ধ্বংস করেছেন তাদের দেবতারা, অর্থাৎ গোষণ, হারণ, রেৎসফ ও তলঃসরে বাসকারী এদনের লোকদের দেবতারা কি তাদের রক্ষা করেছেন? 
\v 13 হমাতের রাজা, অর্পদের রাজা, সফর্বয়িম শহরের রাজা আর হেনা ও ইব্বার রাজা কোথায়?’ ”
হিষ্কিয়ের প্রার্থনা

\v 14 হিষ্কিয় দূতদের হাত থেকে চিঠিখানা নিয়ে পড়লেন। তারপর তিনি সদাপ্রভুর ঘরে গিয়ে সদাপ্রভুর সামনে চিঠিটা মেলে ধরলেন। 
\v 15 হিষ্কিয় সদাপ্রভুর কাছে এই প্রার্থনা করলেন, 
\v 16 “হে দুই করূবের মাঝখানে থাকা সর্বক্ষমতার অধিকারী সদাপ্রভু, ইস্রায়েলের ঈশ্বর, তুমি, একমাত্র তুমিই পৃথিবীর সমস্ত রাজ্যের ঈশ্বর। তুমি মহাকাশ ও পৃথিবী সৃষ্টি করেছ। 
\v 17 হে সদাপ্রভু, কান দাও, শোন; হে সদাপ্রভু, তোমার চোখ খোল, দেখ; জীবন্ত ঈশ্বরকে অপমান করবার জন্য সন্হেরীব যে সব কথা বলে পাঠিয়েছে তা শোন। 
\v 18 -
\v 19 হে সদাপ্রভু, এই কথা সত্যি যে, আসিরিয়ার রাজারা তাদের নিজেদের দেশ ধ্বংস করেছে এবং ঐ সব জাতিদের ধ্বংস করে তাদের দেবতাদের তারা আগুনে ফেলে নষ্ট করে দিয়েছে। সেগুলো তো ঈশ্বর নয়, মানুষের হাতে তৈরী কেবল কাঠ আর পাথর মাত্র; সেইজন্য তারা তাদের ধ্বংস করতে পেরেছে। 
\v 20 এখন হে আমাদের ঈশ্বর সদাপ্রভু, আসিরিয়ার রাজার হাত থেকে তুমি আমাদের রক্ষা কর, যাতে পৃথিবীর সমস্ত রাজ্য জানতে পারে যে, তুমি, কেবল তুমিই সদাপ্রভু।”
সন্হেরীবের পতন

\v 21 তখন আমোসের ছেলে যিশাইয় হিষ্কিয়ের কাছে এই খবর পাঠালেন, “ইস্রায়েলের ঈশ্বর সদাপ্রভু বলছেন যে, আসিরিয়ার রাজা সন্হেরীব সম্বন্ধে আপনি প্রার্থনা করেছেন; 
\v 22 এইজন্য তার বিরুদ্ধে সদাপ্রভু এই কথা বলছেন, ‘কুমারী মেয়ে সিয়োন তোমাকে তুচ্ছ করবে ও ঠাট্টা-বিদ্রূপ করবে। যিরূশালেমের লোকেরা তোমার পিছন থেকে মাথা নাড়বে। 
\v 23 তুমি কাকে অসম্মান করেছ? কার বিরুদ্ধে তুমি অপমানের কথা বলেছ? তুমি কার বিরুদ্ধে চিৎকার করেছ আর গর্বের সংগে চোখ তুলে তাকিয়েছ? ইস্রায়েলের সেই পবিত্রজনের বিরুদ্ধেই তুমি এই সব করেছ। 
\v 24 তুমি প্রভুকে টিট্কারি দিয়ে ও গর্ব করে তোমার দাসদের দিয়ে বলে পাঠিয়েছ যে, তোমার সব রথ দিয়ে তুমি পাহাড়গুলোর চূড়ায়, লেবাননের সবচেয়ে উঁচু উঁচু চূড়ায় উঠেছ, তার সবচেয়ে লম্বা লম্বা এরস গাছ আর ভাল ভাল বেরস গাছ কেটে ফেলেছ, তার গভীর বনের সুন্দর জায়গায় ঢুকেছ, 
\v 25 বিদেশের মাটিতে মাটিতে কূয়া খুঁড়েছ এবং সেখানকার জল খেয়েছ, আর তোমার পা দিয়ে মিসরের সব নদীগুলো শুকিয়ে ফেলেছ।

\v 26 “ ॥ঃযং ‘তুমি কি শোন নি যে, অনেক আগেই আমি তা ঠিক করে রেখেছিলাম, অনেক কাল আগেই আমি তার পরিকল্পনা করেছিলাম? আর এখন আমি তা ঘটালাম। সেইজন্যই তো তুমি দেয়াল-ঘেরা শহরগুলো পাথরের ঢিবি করতে পেরেছ। 
\v 27 সেখানকার লোকেরা শক্তিহীন হয়েছে এবং ভীষণ ভয় ও লজ্জা পেয়েছে। তারা ক্ষেতের ঘাসের মত, গজিয়ে ওঠা সবুজ চারার মত, ছাদের উপরে গজানো ঘাসের মত যা বেড়ে উঠবার আগেই শুকিয়ে যায়। 
\v 28 কিন্তু তুমি কোথায় থাক আর কখন আস বা যাও আর কেমন করে আমার বিরুদ্ধে রেগে ওঠ তা সবই আমি জানি। 
\v 29 তুমি আমার বিরুদ্ধে রেগে উঠেছ বলে এবং তোমার দেমাকের কথা আমার কানে এসেছে বলে আমি তোমার নাকে আমার কড়া লাগাব আর তোমার মুখে আমার বল্গা লাগাব, আর যে পথ দিয়ে তুমি এসেছ সেই পথেই ফিরে যেতে আমি তোমাকে বাধ্য করব।’

\v 30 “হে হিষ্কিয়, তোমার জন্য চিহ্ন হবে এই: এই বছর নিজে নিজে যা জন্মাবে তোমরা তা-ই খাবে, আর দ্বিতীয় বছরে তা থেকে যা জন্মাবে তা খাবে। কিন্তু তৃতীয় বছরে তোমরা বীজ বুনবে ও ফসল কাটবে আর আংগুর ক্ষেত করে তার ফল খাবে। 
\v 31 যিহূদা-গোষ্ঠীর যে লোকেরা তখনও বেঁচে থাকবে তারা আর একবার সফল হবে। তারা গাছের মত নীচে শিকড় বসাবে আর উপরে ফল ফলাবে। 
\v 32 বেঁচে থাকা লোকেরা যিরূশালেম থেকে আসবে আর সিয়োন পাহাড় থেকে আসবে রক্ষা পাওয়া একদল লোক। সর্বক্ষমতার অধিকারী সদাপ্রভুর আগ্রহই এই সমস্ত করবে।

\v 33 “সেইজন্য আসিরিয়ার রাজার বিষয়ে সদাপ্রভু এই কথা বলছেন, ‘সে এই শহরে ঢুকবে না কিম্বা এখানে একটা তীরও মারবে না। সে ঢাল নিয়ে এর সামনে আসবে না কিম্বা ঘেরাও করে ওঠা-নামা করবার জন্য কিছু তৈরী করবে না। 
\v 34 সে যে পথ দিয়ে এসেছে সেই পথেই ফিরে যাবে; এই শহরে সে ঢুকবে না। আমি সদাপ্রভু এই কথা বলছি। 
\v 35 আমি আমার ও আমার দাস দায়ূদের জন্য এই শহরটা ঘিরে রেখে তা রক্ষা করব।’ ”

\v 36 তারপর সদাপ্রভুর দূত বের হয়ে আসিরিয়দের ছাউনির এক লক্ষ পঁচাশি হাজার লোককে মেরে ফেললেন। পরদিন সকালবেলা লোকেরা যখন উঠল তখন দেখা গেল সব জায়গায় কেবল মৃতদেহ। 
\v 37 কাজেই আসিরিয়ার রাজা সন্হেরীব তাঁর সৈন্যদল নিয়ে চলে গেলেন এবং নীনবী শহরে ফিরে গিয়ে সেখানে থাকতে লাগলেন।

\v 38 একদিন সন্হেরীব যখন তাঁর দেবতা নিষ্রোকের মন্দিরে পূজা করছিলেন তখন অদ্রম্মেলক ও শরেৎসর নামে তাঁর দুই ছেলে তাঁকে তলোয়ারের ঘায়ে মেরে ফেলে অরারট দেশে পালিয়ে গেল। সন্হেরীবের জায়গায় তাঁর ছেলে এসর-হদ্দোন রাজা হলেন।

\c 38
\p
হিষ্কিয়ের অসুস্থতা

\v 1 সেই সময় হিষ্কিয় অসুস্থ হয়ে মরবার মত হয়েছিলেন। তখন আমোসের ছেলে নবী যিশাইয় তাঁর কাছে গিয়ে বললেন, “সদাপ্রভু বলছেন যে, আপনি যেন আপনার ঘরের ব্যবস্থা করে রাখেন, কারণ আপনি মারা যাবেন, ভাল হবেন না।”

\v 2 এই কথা শুনে হিষ্কিয় দেয়ালের দিকে মুখ ফিরিয়ে সদাপ্রভুর কাছে প্রার্থনা করে বললেন, 
\v 3 “হে সদাপ্রভু, তুমি মনে করে দেখ, আমি তোমার সামনে কেমন বিশ্বস্তভাবে ও সমস্ত অন্তরের ভক্তি দিয়ে চলাফেরা করেছি এবং তোমার চোখে যা ঠিক তা করেছি।” এই বলে হিষ্কিয় খুব কাঁদতে লাগলেন।

\v 4 তখন সদাপ্রভুর এই বাক্য যিশাইয়ের কাছে প্রকাশিত হল, 
\v 5 “তুমি গিয়ে হিষ্কিয়কে বল যে, তার পূর্বপুরুষ দায়ূদের ঈশ্বর সদাপ্রভু বলছেন, ‘আমি তোমার প্রার্থনা শুনেছি ও তোমার চোখের জল দেখেছি; আমি তোমার আয়ু আরও পনেরো বছর বাড়িয়ে দিলাম। 
\v 6 আসিরিয়ার রাজার হাত থেকে আমি তোমাকে ও এই শহরকে উদ্ধার করব এবং শহরটার রক্ষার ব্যবস্থা করব।

\v 7 “ ॥ঃযং ‘আমি যে আমার কথামত কাজ করব তার চিহ্ন হল এই: 
\v 8 আহসের সিঁড়িতে ছায়া সূর্যের সংগে যত ধাপ এগিয়ে গেছে আমি সেই ছায়া দশ ধাপ পিছনে ফিরিয়ে নিয়ে যাচ্ছি।’ ” কাজেই সূর্যের সংগে ছায়া আবার দশ ধাপ পিছনে ফিরে গেল।

\v 9 যিহূদার রাজা হিষ্কিয় তাঁর অসুস্থতা থেকে সুস্থ হবার পরে যা লিখেছিলেন তা এই:

\v 10 আমি বলেছিলাম, “আমার জীবনের মাঝখানেই কি আমাকে মৃতস্থানের দরজা দিয়ে ঢুকতে হবে? আর আমার বাকী বছরগুলো থেকে কি আমাকে বঞ্চিত করা হবে?” 
\v 11 আমি বলেছিলাম, “আমি সদাপ্রভুকে জীবিতদের দেশে আর দেখতে পাব না; এই অস্থায়ী জগতে বাসকারী মানুষকেও আর আমি দেখতে পাব না। 
\v 12 ভেড়ার রাখালের তাম্বুর মত করে আমার বাসস্থান তুলে ফেলে আমার কাছ থেকে তা নিয়ে নেওয়া হবে। আমার আয়ু আমি তাঁতীদের মত করে তাঁতে জড়িয়েছিলাম আর এখন তা থেকে তুমি আমাকে ছেঁটে ফেলবে। এক দিনের মধ্যেই তুমি আমাকে শেষ করে দেবে। 
\v 13 সকাল না হওয়া পর্যন্ত আমি নিজেকে শান্ত রাখলাম। সিংহের মত করে আমার হাড়গুলো তুমি ভেংগে দিলে; এক দিনের মধ্যেই তুমি আমাকে শেষ করে দেবে। 
\v 14 চাতক, শালিক ও ঘুঘুর মত আমি কাতর স্বরে ডাকতে লাগলাম। উপর দিকে তাকাতে তাকাতে আমার চোখ দুর্বল হয়ে পড়ল। হে প্রভু, আমি কষ্ট পাচ্ছি, তুমি আমার ভার নাও।

\v 15 “কিন্তু আমি কি বলব? তিনি আমার সংগে কথা বলেছেন আর নিজেই এটা করেছেন। আমার প্রাণের এই যন্ত্রণার জন্য আমি জীবনের বাকী সব বছরগুলো নম্র হয়ে চলব। 
\v 16 হে প্রভু, তোমার কথা ও কাজ দিয়েই তো মানুষ বেঁচে থাকে; এই সবের মধ্যেই আমার আত্মা জীবিত থাকবে। তুমি আমার স্বাস্থ্য ফিরিয়ে দিয়ে আমাকে বাঁচতে দেবে।

\v 17 “অবশ্য আমার মংগলের জন্যই আমি এই ভীষণ যন্ত্রণা ভোগ করেছি, কিন্তু ধ্বংসের গর্ত থেকে তোমার ভালবাসায় তুমি আমাকে উদ্ধার করেছ। আমার সব পাপ তুমি পিছনে ফেলে দিয়েছ। 
\v 18 মৃতস্থান তো তোমার গৌরব করতে পারে না, আর মৃত্যুও তোমার প্রশংসা-গান করতে পারে না। যারা সেই গর্তে নামে তারা তোমার প্রতিজ্ঞার পূর্ণতার আশা করতে পারে না। 
\v 19 কেবল জীবিতেরা, জীবিতেরাই তোমার প্রশংসা করে যেমন আজ আমি করছি; বাবা তার ছেলেদের তোমার প্রতিজ্ঞার কথা বলে থাকেন। 
\v 20 সদাপ্রভু আমাকে রক্ষা করেছেন, সেইজন্য আমাদের জীবনের সমস্ত দিনগুলোতে সদাপ্রভুর ঘরে তারের বাজনার সংগে আমরা গান গাইব।”

\v 21 এর আগে যিশাইয় বলেছিলেন, “ডুমুর দিয়ে একটা প্রলেপ তৈরী করে তাঁর ফোড়ার উপর লাগিয়ে দিলে তিনি সুস্থ হবেন।”

\v 22 তখন হিষ্কিয় জিজ্ঞাসা করেছিলেন, “আমি যে সদাপ্রভুর ঘরে উঠতে পারব তার চিহ্ন কি?”

\c 39
\p
বাবিলের রাজদূত

\v 1 এই সময় বাবিলের রাজা বলদনের ছেলে মরোদক-বলদন হিষ্কিয়ের অসুখ ও সুস্থ হবার খবর শুনে তাঁর কাছে চিঠি ও উপহার পাঠিয়ে দিলেন। 
\v 2 হিষ্কিয় খুশী হয়ে সেই দূতদের গ্রহণ করলেন এবং তাঁর সব ভাণ্ডারগুলোতে যা কিছু ছিল, অর্থাৎ সোনা, রূপা, সুগন্ধি মসলা, দামী তেল এবং তাঁর অস্ত্রশস্ত্র ও ধনভাণ্ডারের সব কিছু তাদের দেখালেন। হিষ্কিয়ের রাজবাড়ীতে কিম্বা তাঁর সারা রাজ্যে এমন কিছু ছিল না যা তিনি তাদের দেখান নি।

\v 3 পরে নবী যিশাইয় রাজা হিষ্কিয়ের কাছে গিয়ে জিজ্ঞাসা করলেন, “ঐ লোকেরা কি বলল, আর কোথা থেকেই বা তারা এসেছিল?”
হিষ্কিয় বললেন, “ওরা দূর দেশ থেকে, বাবিল দেশ থেকে এসেছিল।”

\v 4 নবী জিজ্ঞাসা করলেন, “ওরা আপনার রাজবাড়ীর মধ্যে কি কি দেখেছে?”
হিষ্কিয় বললেন, “আমার রাজবাড়ীর সব কিছুই ওরা দেখেছে। আমার ধনভাণ্ডারের এমন কিছু নেই যা আমি তাদের দেখাই নি।”

\v 5 তখন যিশাইয় হিষ্কিয়কে বললেন, “সর্বক্ষমতার অধিকারী সদাপ্রভু যা বলছেন তা আপনি শুনুন। 
\v 6 সদাপ্রভু বলছেন, এমন দিন আসবে যখন আপনার রাজবাড়ীর সব কিছু এবং আপনার পূর্বপুরুষদের জমানো যা কিছু আজ পর্যন্ত রয়েছে সবই বাবিলে নিয়ে যাওয়া হবে, কিছুই পড়ে থাকবে না। 
\v 7 আপনার কয়েকজন বংশধর, আপনার নিজের সন্তান, যাদের আপনি জন্ম দিয়েছেন, তারা বাবিলের রাজার বাড়ীতে খোজা হয়ে সেবা-কাজ করবে।”

\v 8 উত্তরে হিষ্কিয় বললেন, “সদাপ্রভুর যে কথা আপনি বললেন তা ভাল।” তিনি এই কথা বললেন, কারণ তিনি ভেবেছিলেন তাঁর জীবনকালে তিনি শান্তিতে ও নিরাপদে থাকতে পারবেন।

\c 40
\p
ঈশ্বরের লোকদের জন্য সান্ত্বনা

\v 1 তোমাদের ঈশ্বর বলছেন, “আমার লোকদের সান্ত্বনা দাও,
সান্ত্বনা দাও।

\v 2 যিরূশালেমের লোকদের সংগে নরমভাবে কথা বল,
আর তাদের কাছে এই কথা ঘোষণা কর যে,
তাদের দুঃখ-কষ্ট শেষ হয়েছে,
তাদের পাপের ক্ষমা হয়েছে,
তাদের সব পাপের ফল
তারা সদাপ্রভুর হাত থেকে পুরোপুরিই পেয়েছে।”

\v 3 একজনের কণ্ঠস্বর চিৎকার করে জানাচ্ছে,
“তোমরা মরু-এলাকায় সদাপ্রভুর পথ ঠিক কর;
মরুভূমিতে আমাদের ঈশ্বরের জন্য
একটা রাস্তা সোজা কর।

\v 4 প্রত্যেক উপত্যকা ভরা হবে,
পাহাড়-পর্বত সমান করা হবে,
পাহাড়ী জায়গা সমতল করা হবে,
আর অসমান জমি সমান করা হবে।

\v 5 তখন সদাপ্রভুর গৌরব প্রকাশিত হবে,
আর সমস্ত মানুষ তা একসংগে দেখবে;
সদাপ্রভুই এই সব কথা বলেছেন।”

\v 6 একজনের কণ্ঠস্বর বলছে, “ঘোষণা কর।”
আমি বললাম, “আমি কি ঘোষণা করব?”
“সব মানুষই ঘাসের মত,
ঘাসের ফুলের মতই তাদের সব সৌন্দর্য।

\v 7 ঘাস শুকিয়ে যায় আর ফুলও ঝরে পড়ে,
কারণ সদাপ্রভুর নিঃশ্বাস সেগুলোর উপর দিয়ে বয়ে যায়।
সত্যিই মানুষ ঘাসের মত।

\v 8 ঘাস শুকিয়ে যায় আর ফুলও ঝরে পড়ে,
কিন্তু আমাদের ঈশ্বরের বাক্য চিরকাল থাকে।”

\v 9 হে সিয়োন, সুখবর আনছ যে তুমি,
তুমি উঁচু পাহাড়ে গিয়ে ওঠো।
হে যিরূশালেম, সুখবর আনছ যে তুমি,
তুমি জোরে চিৎকার কর,
চিৎকার কর, ভয় কোরো না;
যিহূদার শহরগুলোকে বল,
“এই তো তোমাদের ঈশ্বর!”

\v 10 দেখ, প্রভু সদাপ্রভু শক্তির সংগে আসছেন,
তাঁর শক্তিশালী হাত তাঁর হয়ে রাজত্ব করছে।
দেখ, পুরস্কার তাঁর সংগে আছে,
তাঁর পাওনা তাঁর কাছেই আছে।

\v 11 তিনি রাখালের মত করে তাঁর ভেড়ার পাল চরাবেন,
ভেড়ার বাচ্চাগুলো তিনি হাতে তুলে নেবেন
আর কোলে করে তাদের বয়ে নিয়ে যাবেন;
বাচ্চা আছে এমন ভেড়ীদের তিনি
আস্তে আস্তে চালিয়ে নিয়ে যাবেন।

\v 12 কে তার হাতের তালুতে পৃথিবীর সব জল মেপেছে
কিম্বা তার বিঘত দিয়ে আকাশের সীমানা মেপেছে?
কে পৃথিবীর ধুলা মাপের ঝুড়িতে ভরেছে
কিম্বা দাঁড়িপাল্লায় পাহাড়-পর্বত ওজন করেছে?

\v 13 কে সদাপ্রভুর আত্মাকে মাপতে পেরেছে
কিম্বা তাঁর পরামর্শদাতা হিসাবে তাঁকে উপদেশ দিয়েছে?

\v 14 বুদ্ধি পাবার জন্য সদাপ্রভু কার পরামর্শ নিয়েছেন,
আর ঠিক পথ কে তাঁকে দেখিয়ে দিয়েছে?
কে তাঁকে জ্ঞান শিক্ষা দিয়েছে
কিম্বা বিচারবুদ্ধির পথ দেখিয়েছে?

\v 15 দেখ, জাতিগুলো যেন কলসীর মধ্যে জলের একটা ফোঁটা;
দাঁড়িপাল্লায় ধূলিকণার মতই তাদের মনে করা হয়।
দূর দেশের লোকেরা তাঁর কাছে মিহি ধুলার মত ওজনহীন।

\v 16 আগুন জ্বালাবার জন্য লেবাননের কাঠ
আর পোড়ানো-উৎসর্গের জন্য লেবাননের পশু যথেষ্ট নয়।

\v 17 সমস্ত জাতি তাঁর সামনে কিছুই নয়;
সেগুলোকে তিনি কিছু বলে মনে করেন না;
সেগুলো তাঁর কাছে অসার।

\v 18 তবে কার সংগে তোমরা ঈশ্বরের তুলনা করবে?
তুলনা করবে কিসের সংগে?

\v 19 কারিগরেরা ছাঁচে ঢেলে প্রতিমা বানায়;
স্বর্ণকার তা সোনা দিয়ে মোড়ে
আর তার জন্য রূপার শিকল তৈরী করে।

\v 20 গরীব লোক প্রতিমা তৈরী করবার জন্য
যে কাঠ পচবে না সেই কাঠই বেছে নেয়।
যা টলবে না এমন প্রতিমা তৈরীর জন্য
সে একজন পাকা কারিগরের খোঁজ করে।

\v 21 তোমরা কি জান না?
তোমরা কি শোন নি?
প্রথম থেকেই কি তোমাদের সে কথা বলা হয় নি?
পৃথিবী স্থাপনের সময় থেকে কি তোমরা বোঝ নি?

\v 22 পৃথিবীর গোল আকাশের উপরে
তিনিই সিংহাসনে বসে আছেন,
পৃথিবীর লোকেরা ফড়িংয়ের মত।
চাঁদোয়ার মত করে তিনি আকাশকে বিছিয়ে দিয়েছেন,
বাস করবার তাম্বুর মত করে তা খাটিয়ে দিয়েছেন।

\v 23 তিনি রাজাদের ক্ষমতাশূন্য করেন
আর এই জগতের শাসনকর্তাদের অসার জিনিসের মত করেন।

\v 24 যেই তাদের লাগানো হয়,
যেই তাদের বোনা হয়,
যেই তারা মাটিতে শিকড় বসায়,
অমনি তিনি তাদের উপর ফুঁ দেন আর তারা শুকিয়ে যায়;
একটা ঘূর্ণিবাতাস নাড়ার মত করে তাদের উড়িয়ে নিয়ে যায়।

\v 25 সেই পবিত্রজন বলছেন,
“তোমরা কার সংগে আমার তুলনা করবে?
কে আমার সমান?”

\v 26 তোমরা চোখ তুলে আকাশের দিকে তাকিয়ে দেখ;
কে ঐ সব সৃষ্টি করেছেন?
তিনিই তারাগুলোকে এক এক করে বের করে এনেছেন;
তিনিই তাদের প্রত্যেকের নাম ধরে ডাকেন।
তাঁর মহাক্ষমতা ও মহাশক্তির জন্য
তাদের একটাও হারিয়ে যায় না।

\v 27 হে যাকোব, কেন তুমি বলছ,
হে ইস্রায়েল, কেন তুমি এই নালিশ করছ,
“আমার পথ সদাপ্রভুর কাছ থেকে লুকানো রয়েছে,
আমার ন্যায়বিচার পাবার অধিকার
আমার ঈশ্বর অগ্রাহ্য করেছেন”?

\v 28 তোমরা কি জান না?
তোমরা কি শোন নি?
সদাপ্রভু, যিনি চিরকাল স্থায়ী ঈশ্বর,
যিনি পৃথিবীর শেষ সীমার সৃষ্টিকর্তা,
তিনি দুর্বল হন না, ক্লান্তও হন না;
তাঁর বুদ্ধির গভীরতা কেউ মাপতে পারে না।

\v 29 তিনি দুর্বলদের শক্তি দেন
আর শক্তিহীনদের বল বাড়িয়ে দেন।

\v 30 অল্পবয়সীরা পর্যন্ত দুর্বল হয় ও ক্লান্ত হয়
আর যুবকেরা উছোট খেয়ে পড়ে যায়,

\v 31 কিন্তু যারা সদাপ্রভুর উপর আশা রাখে
তারা নতুন শক্তি পাবে।
তারা ঈগল পাখীর মত ডানা মেলে উঁচুতে উড়বে;
তারা দৌড়ালে ক্লান্ত হবে না,
তারা হাঁটলে দুর্বল হবে না।

\c 41
\p

ইস্রায়েলের সাহায্যকারী

\v 1 সদাপ্রভু বলছেন, “হে দূর দেশের লোকেরা, তোমরা আমার সামনে চুপ করে থাক। হে জাতিগুলো, তোমরা নতুন করে শক্তি পাও; তোমরা এগিয়ে এসে কথা বল। চল, আমরা বিচারের জন্য একসংগে জড়ো হই।

\v 2 “কে পূর্ব দিক থেকে আসবার জন্য একজনকে উত্তেজিত করেছেন? ন্যায়বান ঈশ্বর তাঁর কাজের জন্য তাকে ডাক দিয়েছেন। তিনি সেই লোকের হাতে জাতিদের তুলে দেবেন আর তার সামনে রাজাদের নত করবেন। তার তলোয়ার দিয়ে সে তাদের ধুলার মত করবে আর তার ধনুকের সামনে বাতাসে নাড়ার মত তাদের উড়িয়ে দেবে। 
\v 3 সে তাদের তাড়া করবে; যে পথে সে আগে কখনও চলে নি সেই পথে সে নিরাপদে চলবে। 
\v 4 কে এই কাজ করেছেন? কার দ্বারা এই কাজ হয়েছে? বংশের পর বংশে কি ঘটবে তা কে প্রথম থেকে ঠিক করে রেখেছেন? আমি সদাপ্রভুই প্রথম থেকে আছি আর শেষ সময়ের লোকদের সংগেও থাকব।”

\v 5 সদাপ্রভুর এই কাজ দেখে দূর দেশের লোকেরা ভয় পাবে আর পৃথিবীর শেষ সীমার লোকেরা কাঁপবে। তারা এগিয়ে এসে একত্র হবে; 
\v 6 তারা একে অন্যকে সাহায্য করবে আর নিজের নিজের ভাইকে বলবে, “সাহস কর।” 
\v 7 কারিগর স্বর্ণকারকে উৎসাহ দেবে; হাতুড়ী দিয়ে যে সমান করে সে নেহাইয়ের উপর আঘাতকারীকে উৎসাহ দেবে। সে জোড়ার কাজ দেখে বলবে, “ভাল হয়েছে।” সে পেরেক দিয়ে প্রতিমাটা শক্ত করবে যেন সেটা পড়ে না যায়।

\v 8 সদাপ্রভু বলছেন, “কিন্তু হে আমার দাস ইস্রায়েল, আমার বেছে নেওয়া যাকোব, আমার বন্ধু অব্রাহামের বংশ, 
\v 9 আমি তোমাকে পৃথিবীর শেষ সীমা থেকে এনেছি, তোমাকে সবচেয়ে দূরের জায়গা থেকে ডেকে এনেছি। আমি বলেছি, ‘তুমি আমার দাস’; আমি তোমাকে বেছে নিয়েছি, অগ্রাহ্য করি নি। 
\v 10 কাজেই তুমি ভয় কোরো না, আমি তো তোমার সংগে সংগে আছি; ব্যাকুল হোয়ো না, কারণ আমি তোমার ঈশ্বর। আমি তোমাকে শক্তি দেব ও নিশ্চয়ই সাহায্য করব আর আমার ন্যায়ের ডান হাত দিয়ে তোমাকে নিশ্চয়ই ধরে রাখব।

\v 11 “যারা তোমার উপর রাগ করে তারা সকলে নিশ্চয়ই লজ্জিত ও অসম্মানিত হবে। যারা তোমার বিরুদ্ধে দাঁড়ায় তাদের কোন চিহ্ন থাকবে না; তারা ধ্বংস হয়ে যাবে। 
\v 12 তোমার শত্রুদের খুঁজলেও তুমি তাদের পাবে না। যারা তোমার বিরুদ্ধে যুদ্ধ করবে তাদের আর কোন চিহ্ন থাকবে না, 
\v 13 কারণ আমি সদাপ্রভু, তোমার ঈশ্বর; আমি তোমার ডান হাত ধরে আছি আর তোমাকে বলছি, ভয় কোরো না; আমি তোমাকে সাহায্য করব। 
\v 14 হে যাকোব, হে ইস্রায়েল, তুমি যদিও পোকার মত সামান্য তবুও ভয় কোরো না; আমি নিজেই তোমাকে সাহায্য করব। আমি সদাপ্রভু তোমার মুক্তিদাতা ইস্রায়েলের সেই পবিত্রজন এই কথা বলছি। 
\v 15 দেখ, আমি তোমাকে নতুন, ধারালো দাঁতযুক্ত শস্য মাড়াই করবার যন্ত্র বানাব। তুমি পাহাড়-পর্বত মাড়াই করে সেগুলো চুরমার করবে, আর ছোট পাহাড়গুলোকে তুষের মত করবে। 
\v 16 তুমি সেগুলো ঝাড়লে বাতাস তাদের তুলে নিয়ে যাবে আর ঘূর্ণিবাতাস তাদের ছড়িয়ে-ছিটিয়ে দেবে। কিন্তু তুমি সদাপ্রভুকে নিয়ে আনন্দ করবে আর ইস্রায়েলের সেই পবিত্রজন তোমার গৌরবের জিনিস হবেন।

\v 17 “দুঃখী ও অভাবীরা জলের খোঁজ করে, কিন্তু জল নেই; পিপাসায় তাদের জিভ্ শুকিয়ে গেছে। কিন্তু আমি সদাপ্রভুই তাদের উত্তর দেব; আমি ইস্রায়েলের ঈশ্বর তাদের ত্যাগ করব না। 
\v 18 আমি গাছপালাহীন পাহাড়গুলোর উপরে নদী বইয়ে দেব আর উপত্যকার নানা জায়গায় ঝরণা বইয়ে দেব। আমি মরু-এলাকায় পুকুর তৈরী করব, আর শুকনা মাটিতে ফোয়ারা খুলে দেব। 
\v 19 আমি মরু-এলাকায় এরস, বাব্লা, গুলমেঁদি ও বুনো জলপাই গাছ লাগাব আর মরুভূমিতে লাগাব বেরস, ঝাউ ও তাশূর গাছ, 
\v 20 যাতে লোকেরা দেখে, জেনে ও বিবেচনা করে বুঝতে পারে যে, সদাপ্রভুর হাতই এই কাজ করেছে, ইস্রায়েলের সেই পবিত্রজনই এই সব করেছেন।”

\v 21 সদাপ্রভু, অর্থাৎ যাকোবের রাজা বলছেন, “দেবতারা, তোমরা এবার তোমাদের পক্ষে কথা বল। তোমাদের সব যুক্তি দেখাও। 
\v 22 তোমরা সেই সব যুক্তি নিয়ে এসে যা ঘটবে তা আমাদের বল। আগেকার ঘটনাগুলো সম্বন্ধে আমাদের জানাও, যাতে আমরা সেগুলোর বিষয় ভেবে দেখে তাদের শেষ ফল কি তা জানতে পারি; কিম্বা কি কি ঘটবে সেই বিষয় আমাদের কাছে ঘোষণা কর। 
\v 23 ভবিষ্যতে কি হবে তা আমাদের বল, তা হলে আমরা জানতে পারব যে, তোমরা দেবতা। ভাল হোক বা মন্দ হোক একটা কিছু কর যা দেখে আমরা হতভম্ব হব। 
\v 24 কিন্তু আসলে তোমরা কিছুই না, আর তোমাদের কাজগুলোও কিছু না; যে তোমাদের বেছে নেয় সে ঘৃণার পাত্র।

\v 25 “পূর্ব দিকের একজন লোক আমার নাম ঘোষণা করবে; তাকে আমি উত্তর দিক থেকে আসবার জন্য উত্তেজিত করেছি, আর সে আসছে। যেমন করে চুন-সুরকি ও জল মিশানো হয় আর কুমার মাটি দলাই-মলাই করে তেমনি করে সে শাসনকর্তাদের পায়ে দলবে। 
\v 26 এই বিষয় কে শুরু থেকে আমাদের বলেছিল যাতে আমরা জানতে পারি? কিম্বা কে আগে জানিয়েছিল যাতে আমরা বলতে পারি, ‘সে ঠিক কথা বলেছে’? কেউ বলে নি, কেউ জানায় নি, কেউ তোমাদের কথা বলতে শোনে নি। 
\v 27 আমিই প্রথমে সিয়োনকে বলেছি, আর দেখ, তারা এসে গেছে। আমি যিরূশালেমকে একজন সুসংবাদদাতা দিয়েছি। 
\v 28 আমি চেয়ে দেখলাম কেউ নেই; পরামর্শ দেবার জন্য তাদের মধ্যে কেউ নেই যে, তাদের জিজ্ঞাসা করলে উত্তর দিতে পারে। 
\v 29 দেখ, তারা সবাই অসার, তাদের কাজ কিছুই নয়। তাদের ছাঁচে-ঢালা মূর্তিগুলো বাতাস ছাড়া আর কিছু নয়; তারা কিছুই করতে পারে না।”

\c 42
\p
সদাপ্রভুর দাস

\v 1 সদাপ্রভু বলছেন, “দেখ, আমার দাস, যাঁকে আমি সাহায্য করি; আমার বাছাই করা লোক, যাঁর উপর আমি সন্তুষ্ট। আমি তাঁর উপরে আমার আত্মা দেব আর তিনি জাতিদের কাছে ন্যায়বিচার নিয়ে আসবেন। 
\v 2 তিনি চিৎকার করবেন না বা জোরে কথা বলবেন না; তিনি রাস্তায় রাস্তায় তাঁর গলার স্বর শোনাবেন না। 
\v 3 তিনি থেঁৎলে যাওয়া নল ভাংবেন না আর মিটমিট করে জ্বলতে থাকা সল্তে নিভাবেন না। তিনি সততার সংগে ন্যায়বিচার করবেন। 
\v 4 পৃথিবীতে ন্যায়বিচার স্থাপন না করা পর্যন্ত তিনি দুর্বল হবেন না বা ভেংগে পড়বেন না। দূরের লোকেরা তাঁর নির্দেশের অপেক্ষায় থাকবে।”

\v 5 সদাপ্রভু ঈশ্বর আকাশ সৃষ্টি করে মেলে দিয়েছেন; তিনি পৃথিবী ও তাতে যা জন্মায় তা সব বিছিয়ে দিয়েছেন; তিনি সেখানকার লোকদের নিঃশ্বাস দেন আর যারা সেখানে চলাফেরা করে তাদের জীবন দেন। তিনি বলছেন, 
\v 6 “আমি সদাপ্রভু তোমাকে ন্যায়ভাবে ডেকেছি; আমি তোমার হাত ধরে রাখব। আমি তোমাকে রক্ষা করব এবং আমার লোকদের জন্য তোমাকে একটা ব্যবস্থার মত করব আর অন্যান্য জাতিদের জন্য করব আলোর মত। 
\v 7 তুমি অন্ধদের চোখ খুলে দেবে, জেলখানা থেকে বন্দীদের মুক্ত করবে আর সেখানকার অন্ধকার গর্তে রাখা লোকদের বের করে আনবে।

\v 8 “আমি সদাপ্রভু, এ-ই আমার নাম। আমি অন্যকে আমার গৌরব কিম্বা প্রতিমাকে আমার পাওনা প্রশংসা পেতে দেব না। 
\v 9 দেখ, আগেকার ঘটনাগুলো ঘটে গেছে আর এখন আমি নতুন ঘটনার কথা ঘোষণা করব; সেগুলো ঘটবার আগেই তোমাদের কাছে তা জানাচ্ছি।”
সদাপ্রভুর উদ্দেশে প্রশংসার গান

\v 10 হে সাগরে চলাচলকারীরা, সাগরের মধ্যেকার সব প্রাণী,
হে দূরের দেশগুলো আর তার মধ্যেকার বাসিন্দারা,
তোমরা সবাই সদাপ্রভুর উদ্দেশে একটা নতুন গান কর,
পৃথিবীর শেষ সীমা থেকে তাঁর প্রশংসার গান গাও।

\v 11 মরু-এলাকা ও তার শহরগুলো জোরে জোরে প্রশংসা করুক;
কেদরীয়দের গ্রামগুলোও তা করুক,
শেলার লোকেরা আনন্দে গান করুক,
পাহাড়ের চূড়াগুলো থেকে আনন্দে চিৎকার করুক।

\v 12 তারা সদাপ্রভুর গৌরব করুক;
দূরের দেশগুলোর মধ্যে তাঁর প্রশংসা ঘোষণা করুক।

\v 13 একজন শক্তিশালী লোকের মত করে
সদাপ্রভু বের হয়ে আসবেন;
তিনি যোদ্ধার মত তাঁর আগ্রহকে উত্তেজিত করবেন;
তিনি চিৎকার করে যুুদ্ধের হাঁক দেবেন
আর শত্রুদের উপর জয়ী হবেন।

\v 14 “আমি সদাপ্রভু অনেক দিন চুপ করে ছিলাম; আমি শান্ত থেকে নিজেকে দমন করে রেখেছিলাম। কিন্তু এখন প্রসবকারিণী স্ত্রীলোকের মত আমি চিৎকার করছি, শ্বাস টানছি ও হাঁপাচ্ছি। 
\v 15 আমি পাহাড়-পর্বতগুলো গাছপালাহীন করব আর সেখানকার সমস্ত গাছপালা শুকিয়ে ফেলব; আমি নদীগুলোকে দ্বীপ বানাব আর পুকুরগুলো শুকিয়ে ফেলব। 
\v 16 আমি অন্ধদের তাদের অজানা রাস্তা দিয়ে নিয়ে যাব, যে পথ তারা জানে না সেই পথে তাদের চালাব। তাদের আগে আগে আমি অন্ধকারকে আলো করব আর অসমান জায়গাকে সমান করে দেব। এ সবই আমি করব, নিশ্চয়ই করব। 
\v 17 কিন্তু যারা খোদাই করা প্রতিমার উপর নির্ভর করে, যারা ছাঁচে ঢালা মূর্তিগুলোকে বলে, ‘তোমরা আমাদের দেবতা,’ আমি তাদের ভীষণ লজ্জায় ফেলে ফিরিয়ে দেব।
অন্ধ ও বয়রা ইস্রায়েল

\v 18 “ওহে বয়রা লোকেরা, শোন, আর অন্ধেরা, তোমরা তাকিয়ে দেখ। 
\v 19 আমার দাস ছাড়া অন্ধ আর কে? আমার পাঠানো দূতের মত বয়রা আর কে? আমার উপর নির্ভরকারীর মত অন্ধ আর কে? সদাপ্রভুর দাসের মত অন্ধ কে? 
\v 20 তুমি অনেক কিছু দেখেও মনোযোগ দিচ্ছ না; তোমার কান খোলা থাকলেও কিছু শুনছ না।”

\v 21 উদ্ধারের পরিকল্পনার জন্য সদাপ্রভু খুশী হয়ে তাঁর নির্দেশকে মহৎ ও গৌরবযুক্ত করলেন। 
\v 22 কিন্তু এই লোকদের সব কিছু নিয়ে যাওয়া ও লুট করা হয়েছে, তাদের সবাইকে গর্তে ফেলা হয়েছে আর জেলখানায় লুকিয়ে রাখা হয়েছে। তারা কেড়ে নেওয়া জিনিসের মত হয়েছে, তাদের উদ্ধার করবার কেউ নেই। তারা লুটের মাল হয়েছে; কেউ বলে না, “তাদের ফিরিয়ে দাও।” 
\v 23 তোমাদের মধ্যে কে আমার কথা শুনবে? আর যে সময় আসছে সেই সময়ের জন্য কে আমার কথায় গভীর মনোযোগ দেবে? 
\v 24 যাকোবকে কে লুট হতে দিয়েছেন? আর ইস্রায়েলকে কে লুটেরাদের হাতে তুলে দিয়েছেন? তিনি কি সদাপ্রভু নন, যাঁর বিরুদ্ধে আমরা পাপ করেছি? তারা তাঁর পথে চলতে চায় নি, তাঁর নির্দেশ পালন করে নি। 
\v 25 তাই তিনি তাঁর জ্বলন্ত ক্রোধ ও যুদ্ধের ভয়ংকরতা ইস্রায়েলের উপর ঢেলে দিয়েছেন। তাতে সেই আগুন তার চারদিকে জ্বলে উঠল, তবুও সে বুঝতে পারল না; আগুন তার গায়ে লাগল, কিন্তু তাতে সে মনোযোগ দিল না।

\c 43
\p
ইস্রায়েলের একমাত্র উদ্ধারকর্তা

\v 1 হে যাকোব, যিনি তোমাকে সৃষ্টি করেছেন, হে ইস্রায়েল, যিনি তোমাকে তৈরী করেছেন, সেই সদাপ্রভু এখন এই কথা বলছেন, “তুমি ভয় কোরো না, কারণ আমি তোমাকে মুক্ত করেছি। আমি তোমার নাম ধরে ডেকেছি, তুমি আমার। 
\v 2 তুমি যখন জলের মধ্য দিয়ে যাবে তখন আমি তোমার সংগে সংগে থাকব। যখন তুমি নদীর মধ্য দিয়ে যাবে, তখন সেগুলো তোমাকে ডুবিয়ে দেবে না; তুমি যখন আগুনের মধ্য দিয়ে যাবে, তখন তুমি পুড়বে না; আগুনের শিখা তোমার গায়ে লাগবে না; 
\v 3 কারণ আমিই তোমার ঈশ্বর সদাপ্রভু, তোমার উদ্ধারকর্তা, ইস্রায়েলের সেই পবিত্রজন। আমি তোমার মুক্তির মূল্য হিসাবে মিসর দেশ দেব, আর তোমার বদলে কূশ ও সবা দেশ দেব। 
\v 4 আমি তোমার বদলে অন্য লোকদের দেব আর তোমার প্রাণের বদলে অন্য জাতিদের দেব, কারণ তুমি আমার চোখে মূল্যবান ও সম্মানিত, আর আমি তোমাকে ভালবাসি। 
\v 5 তুমি ভয় কোরো না, কারণ আমি তোমার সংগে সংগে আছি। পূর্ব দিক থেকে আমি তোমার বংশকে নিয়ে আসব আর পশ্চিম দিক থেকে তোমাকে জড়ো করব। 
\v 6 আমি উত্তরের দেশগুলোকে বলব, ‘ওদের ছেড়ে দাও,’ আর দক্ষিণের দেশগুলোকে বলব, ‘ওদের আট্কে রেখো না।’ আমি তাদের বলব, ‘তোমরা দূর থেকে আমার ছেলেদের আর পৃথিবীর শেষ সীমা থেকে আমার মেয়েদের নিয়ে এস। 
\v 7 আমার নামে যাদের ডাকা হয়, আমি যাদের আমার গৌরবের জন্য সৃষ্টি করেছি, যাদের আমি গড়েছি ও তৈরী করেছি, তোমরা তাদের প্রত্যেককে নিয়ে এস।’ ”

\v 8 যারা চোখ থাকতেও অন্ধ আর কান থাকতেও বয়রা তারা বের হয়ে আসুক। 
\v 9 সব জাতি একসংগে জড়ো হোক আর লোকেরা এক জায়গায় মিলিত হোক। তাদের মধ্যে কে আমাদের কাছে ভবিষ্যদ্বাণী করতে পারে ও আগেকার বিষয় বলতে পারে? তাদের কথা যে ঠিক তা প্রমাণ করবার জন্য তারা তাদের সাক্ষী আনুক যাতে সেই সাক্ষীরা তা শুনে বলতে পারে, “ঠিক কথা।” 
\v 10 সদাপ্রভু ইস্রায়েলীয়দের বলছেন, “তোমরাই আমার সাক্ষী ও আমার বেছে নেওয়া দাস, যাতে তোমরা জানতে পার ও আমার উপর বিশ্বাস করতে পার আর বুঝতে পার যে, আমিই তিনি। আমার আগে কোন ঈশ্বর তৈরী হয় নি আর আমার পরেও অন্য কোন ঈশ্বর থাকবেন না। 
\v 11 আমি, আমিই সদাপ্রভু, আমি ছাড়া আর কোন উদ্ধারকর্তা নেই। 
\v 12 আমিই প্রকাশ করেছি, উদ্ধার করেছি ও ঘোষণা করেছি; তখন তোমাদের মধ্যে কোন দেবতা ছিল না। এই বিষয়ে তোমরাই আমার সাক্ষী। আমি সদাপ্রভু এই কথা বলেছি; আমিই ঈশ্বর। 
\v 13 হ্যাঁ, প্রথম থেকে আমিই তিনি। কেউ আমার হাত থেকে রক্ষা করতে পারে না। আমি কাজ করলে কেউ তা বাতিল করতে পারে না।”
ঈশ্বরের দয়া ও ইস্রায়েলের অবিশ্বস্ততা

\v 14 সদাপ্রভু, তোমাদের মুক্তিদাতা, ইস্রায়েলের সেই পবিত্রজন এই কথা বলছেন, “আমি তোমাদের জন্য বাবিলে লোক পাঠাব এবং যে জাহাজ নিয়ে বাবিলীয়েরা গর্ব করত তাতে করে পালিয়ে যাওয়া লোকদের মত করে সেই বাবিলীয়দের নিয়ে আসব। 
\v 15 আমিই সদাপ্রভু, তোমাদের সেই পবিত্রজন; আমিই ইস্রায়েলের সৃষ্টিকর্তা ও তোমাদের রাজা।”

\v 16 সদাপ্রভু সাগরের মধ্য দিয়ে রাস্তা করেছিলেন, সেই ভীষণ জলের মধ্য দিয়ে পথ করেছিলেন। 
\v 17 তিনি রথ, ঘোড়া ও শক্তিশালী সৈন্যদলকে বের করে এনেছিলেন। তারা একসংগে সেখানে পড়ে ছিল, আর উঠতে পারে নি। তারা শল্তের মত নিভে গিয়েছিল। 
\v 18 তিনি বলছেন, “তোমরা আগেকার সব কিছু মনে এনো না; পুরানো কিছুর মধ্যে পড়ে থেকো না। 
\v 19 দেখ, আমি একটা নতুন কাজ করতে যাচ্ছি। তা এখনই শুরু হবে আর তোমরা তা জানতে পারবে। আমি মরু-এলাকার মধ্যে পথ করব আর মরুভুমিতে নদী বইয়ে দেব। 
\v 20 বুনো পশু, শিয়াল ও উটপাখীরা আমার গৌরব করবে, কারণ আমার লোকদের, আমার বাছাই করা লোকদের খাবার জন্য আমি মরু-এলাকায় জল যুগিয়ে দেব আর মরুভূমিতে নদী বইয়ে দেব। 
\v 21 সেই লোকদের আমি নিজের জন্য তৈরী করেছি যাতে তারা আমার গৌরব ঘোষণা করতে পারে।

\v 22 “কিন্তু হে যাকোব, তুমি আমাকে ডাক নি; হে ইস্রায়েল, তুমি আমাকে নিয়ে ক্লান্ত হয়ে গেছ। 
\v 23 পোড়ানো-উৎসর্গের জন্য তুমি আমার কাছে ভেড়া আন নি আর তোমার কোন উৎসর্গের দ্বারা আমাকে সম্মান দেখাও নি। আমি তোমার উপর শস্য-উৎসর্গের ভার দিই নি; লোবান দেবার জন্য তোমাকে ক্লান্ত করি নি। 
\v 24 তুমি কোন সুগন্ধি বচ আমার জন্য কিনে আন নি; তোমার পশু-উৎসর্গের চর্বি দিয়ে তুমি আমাকে খুশী কর নি। তার বদলে তুমি তোমার পাপের বোঝা আমার উপর চাপিয়ে দিয়েছ আর তোমার সমস্ত অন্যায় দিয়ে আমাকে ক্লান্ত করেছ।

\v 25 “আমি, আমিই আমার নিজের জন্য তোমার অন্যায় মুছে ফেলি; আমি তোমার পাপ আর মনে আনব না। 
\v 26 তোমার বিষয় আমাকে মনে করিয়ে দাও; এস, আমরা তা নিয়ে তর্কাতর্কি করি। তুমি নিজের পক্ষে কথা বল যাতে তোমাকে নির্দোষ বলে প্রমাণ করা যায়। 
\v 27 তোমার আদিপিতা পাপ করেছিল; তোমার মধ্যস্থ হিসাবে যারা কথা বলেছিল তারা আমার বিরুদ্ধে পাপ করেছিল। 
\v 28 তাই আমি তোমাদের উপাসনা-ঘরের পুরোহিতদের অপমান করব আর যাকোবকে ধ্বংসের অভিশাপের অধীন করব এবং ইস্রায়েলকে ঠাট্টা-বিদ্রূপের পাত্র করব।”

\c 44
\p
বেছে নেওয়া ইস্রায়েল

\v 1 সদাপ্রভু বলছেন, “হে আমার দাস যাকোব, আমার বেছে নেওয়া ইস্রায়েল, তুমি এখন শোন। 
\v 2 সদাপ্রভু, যিনি তোমাকে তৈরী করেছেন, মায়ের গর্ভে গড়ে তুলেছেন ও তোমাকে সাহায্য করবেন, তিনি এই কথা বলেছেন, ‘হে আমার দাস যাকোব, আমার বেছে নেওয়া যিশুরূণ, তুমি ভয় কোরো না; 
\v 3 কারণ আমি পিপাসিত জমির উপরে জল ঢালব আর শুকনা জায়গার উপর দিয়ে স্রোত বইয়ে দেব। আমি তোমার সন্তানদের উপর আমার আত্মা ঢেলে দেব আর তোমার বংশের লোকদের আশীর্বাদ করব। 
\v 4 তারা ঘাসের মধ্যে বয়ে যাওয়া স্রোতের ধারের উইলো গাছের মত ঘাসের মধ্যে গজিয়ে উঠবে। 
\v 5 একজন বলবে যে, সে সদাপ্রভুর; আর একজন যাকোবের নামে নিজের পরিচয় দেবে; অন্য আর একজন নিজের হাতের উপরে লিখবে যে, সে সদাপ্রভুর, আর সে ইস্রায়েল নাম গ্রহণ করবে।’ ”
সদাপ্রভুই একমাত্র ঈশ্বর

\v 6 সদাপ্রভু, যিনি ইস্রায়েলের রাজা ও মুক্তিদাতা, যিনি সর্বক্ষমতার অধিকারী সদাপ্রভু, তিনি এই কথা বলছেন, “আমিই প্রথম ও আমিই শেষ; আমি ছাড়া আর কোন ঈশ্বর নেই। 
\v 7 তাহলে আমার মত আর কে আছে? সে তা ঘোষণা করুক। সে ঘোষণা করুক ও আমাকে বলুক যে, আমি পুরানো দিনের লোকদের স্থাপন করবার পর কি ঘটেছিল আর কি এখনও ঘটে নি; হ্যাঁ, যা ঘটবে সে তা আগেই বলুক। 
\v 8 তোমরা কেঁপো না বা ভয় কোরো না। আমি কি অনেক দিন আগে এই সব ঘোষণা করি নি ও জানাই নি? তোমরাই আমার সাক্ষী; আমি ছাড়া আর কি কোন ঈশ্বর আছে? না, আর কোন আশ্রয়-পাহাড় নেই; আমি আর কাউকে জানি না।”

\v 9 যারা খোদাই করে প্রতিমা তৈরী করে তারা অপদার্থ; তাদের এই মূল্যবান জিনিসগুলো উপকারী নয়। সেই প্রতিমাগুলোর পক্ষ হয়ে যারা কথা বলে তারা অন্ধ, কিছু জানে না; সেইজন্য তারা লজ্জা পাবে। 
\v 10 কে দেবতা তৈরী করেছে আর অপদার্থ প্রতিমা ছাঁচে ঢেলেছে? 
\v 11 যারা প্রতিমার সংগে যুক্ত তাদের লজ্জায় ফেলা হবে; তাদের কারিগরেরা মানুষ ছাড়া আর কিছু নয়। তারা সবাই এসে একসংগে দাঁড়াক; তারা ভয়ে কাঁপবে ও একসংগে অসম্মানিত হবে।

\v 12 কামার একটা যন্ত্র নেয় আর তা দিয়ে জ্বলন্ত কয়লার মধ্যে কাজ করে। সে হাতুড়ি দিয়ে প্রতিমার আকার গড়ে, আর হাতের শক্তি দিয়ে তা তৈরী করে। তাতে তার খিদে পায় ও শক্তি কমে যায়; জল না খেয়ে সে ক্লান্ত হয়ে পড়ে। 
\v 13 ছুতার মিস্ত্রি সুতা দিয়ে মাপে আর কলম দিয়ে নকশা আঁকে; সে যন্ত্র দিয়ে খোদাই করে আর কমপাস দিয়ে তার আকার ঠিক করে। সে তাতে একটা সুন্দর মানুষের আকার দেয় যেন তা ঘরের মধ্যে থাকতে পারে। 
\v 14 কেউ এরস গাছ কাটে, কিম্বা হয়তো তর্সা বা এলোন গাছ বেছে নেয়। সে বনের গাছপালার মধ্যে সেটাকে বাড়তে দেয়, কিম্বা সে ঝাউ গাছ লাগায় আর বৃষ্টি সেটা বাড়িয়ে তোলে। 
\v 15 পরে সেটা মানুষের জ্বালানি কাঠ হয়। সে তার কিছু নিয়ে আগুন পোহায়, আবার আগুন জ্বেলে রুটি সেঁকে, আবার একটা দেবতা তৈরী করে তার পূজাও করে, আবার প্রতিমা তৈরী করে মাটিতে পড়ে তাকে প্রণাম করে। 
\v 16 সে কাঠের এক ভাগ দিয়ে আগুন জ্বালায়, তারপর সে তার উপর তার খাবার তৈরী করে আর মাংস ঝল্সে নিয়ে পেট ভরে খায়; আবার আগুন পোহায়ে সে বলে, “আহা! আমি আগুন পোহালাম, আগুনের তাপ নিলাম।” 
\v 17 বাকী অংশ দিয়ে সে একটা দেবতা, অর্থাৎ একটা প্রতিমা তৈরী করে আর মাটিতে পড়ে তাকে প্রণাম করে ও পূজা করে। সে তার কাছে প্রার্থনা করে বলে, “আমাকে উদ্ধার কর; তুমিই আমার দেবতা।” 
\v 18 সেই লোকেরা কিছু জানেও না, বোঝেও না। তাদের চোখ বন্ধ বলে তারা দেখতে পায় না আর মন বন্ধ বলে তারা বুঝতেও পারে না। 
\v 19 কেউ একটু চিন্তা করে না; কারও জ্ঞান বা বুদ্ধি নেই যে বলে, “আমি এর এক ভাগ দিয়ে আগুন জ্বালিয়েছি, তার কয়লার উপর রুটি সেঁকেছি আর মাংস ঝল্সে নিয়ে খেয়েছি। তাহলে কি এর বাকী অংশ দিয়ে আমি ঘৃণার জিনিস তৈরী করব? কাঠের খণ্ডকে কি আমি মাটিতে পড়ে প্রণাম করব?” 
\v 20 সে ছাই খাওয়ার মত কাজ করে এবং তার ঠগ অন্তর তাকে বিপথে নেয়। সে নিজেকে উদ্ধার করতে পারে না বা বলেও না, “আমার ডান হাতের এই জিনিসটা কি মিথ্যা নয়?”

\v 21 “হে যাকোব, হে ইস্রায়েল, তুমি এই সব মনে রেখ, কারণ তুমি আমার দাস। আমি তোমাকে তৈরী করেছি, তুমি আমারই দাস; হে ইস্রায়েল, আমি তোমাকে ভুলে যাব না। 
\v 22 মেঘের মত করে তোমার সব অন্যায় আর সকাল বেলার কুয়াশার মত করে তোমার সব পাপ আমি দূর করে দিয়েছি। তুমি আমার কাছে ফিরে এস, কারণ আমিই তোমাকে মুক্ত করেছি।”

\v 23 হে মহাকাশ, আনন্দে গান কর,
কারণ সদাপ্রভুই এটা করেছেন।
হে পৃথিবীর গভীর স্থানগুলো, জয়ধ্বনি কর।
হে পাহাড়-পর্বত, হে বন আর সেখানকার গাছপালা,
তোমরা আনন্দ-গানে ফেটে পড়,
কারণ সদাপ্রভু যাকোবকে মুক্ত করেছেন
আর ইস্রায়েলের মধ্য দিয়ে তাঁর গৌরব প্রকাশ করবেন।
কোরসকে নিয়ে সদাপ্রভুর পরিকল্পনা

\v 24 সদাপ্রভু, যিনি তোমার মুক্তিদাতা, যিনি তোমাকে গর্ভে গড়েছেন তিনি বলছেন, “আমি সদাপ্রভু; আমিই সব কিছু তৈরী করেছি। আমি একাই আকাশকে বিছিয়েছি আর নিজেই পৃথিবীকে মেলে দিয়েছি। 
\v 25 ভণ্ড নবীদের চিহ্ন আমি বিফল করে দিই আর গণকদের বোকা বানাই। আমি জ্ঞানীদের শিক্ষা বিফল করে তা বোকাদের শিক্ষা বানাই। 
\v 26 কিন্তু আমি আমার দাসের কথা সফল হতে দিই আর আমার দূতদের বলা কথা পূর্ণ করি। আমি যিরূশালেমের বিষয়ে বলি, ‘ওখানে লোকেরা বাস করবে,’ আর যিহূদার শহরগুলো সম্বন্ধে বলি, ‘সেগুলো আবার তৈরী করা হবে।’ আমি দেশের ধ্বংসস্থানগুলো আবার তৈরী করব। 
\v 27 আমি অগাধ জলকে বলি, ‘তুমি শুকিয়ে যাও; আমি তোমার স্রোতগুলো শুকিয়ে ফেলব।’ 
\v 28 আমি কোরসের সম্বন্ধে বলি যে, সে আমার রাখাল; আমি যাতে খুশী হই সে তা সবই করবে। সে যিরূশালেম সম্বন্ধে বলবে, ‘ওটা আবার তৈরী হোক,’ আর উপাসনা-ঘর সম্বন্ধে বলবে, ‘ওর ভিত্তি স্থাপন করা হোক।’ ”

\c 45
\p

\v 1 সদাপ্রভু তাঁর অভিষিক্ত লোক কোরসের সম্বন্ধে বলছেন, “তার সামনে জাতিদের দমন করবার জন্য আর রাজাদের শক্তিহীন করবার জন্য আমি তার ডান হাত ধরেছি। আমি তার সামনে দরজাগুলো খুলে দেব যাতে ফটকগুলো বন্ধ না থাকে।” 
\v 2 তিনি কোরসকে বলছেন, “আমি তোমার আগে আগে গিয়ে উঁচু-নীচু জায়গাগুলো সমান করে দেব; আমি ব্রোঞ্জের সব ফটক ভেংগে দেব আর লোহার আগলগুলো কেটে ফেলব। 
\v 3 আমি তোমাকে অন্ধকার জায়গায় রাখা ধন-সম্পদ আর লুকানো জায়গায় জমিয়ে রাখা ধন দেব, যাতে তুমি জানতে পার যে, আমিই সদাপ্রভু, ইস্রায়েলের ঈশ্বর, যিনি তোমার নাম ধরে ডাকেন। 
\v 4 আমার দাস যাকোবের জন্য, আমার বেছে রাখা ইস্রায়েলের জন্য আমি তোমার নাম ধরে ডেকেছি। আমাকে তুমি না জানলেও আমি তোমাকে সম্মানের উপাধি দিয়েছি। 
\v 5 আমিই সদাপ্রভু, অন্য আর কেউ নেই; আমি ছাড়া অন্য ঈশ্বর নেই। তুমি আমাকে না জানলেও আমি তোমাকে শক্তি দিয়েছি, 
\v 6 যেন পূর্ব দিক থেকে পশ্চিম দিক পর্যন্ত লোকে জানতে পারে যে, আমি ছাড়া আর কেউ নেই। আমিই সদাপ্রভু, অন্য আর কেউ নেই। 
\v 7 আমিই আলো এবং অন্ধকার সৃষ্টি করি; আমিই মংগল নিয়ে আসি ও সর্বনাশের সৃষ্টি করি। আমি সদাপ্রভুই এই সব করে থাকি।

\v 8 “হে আকাশ, তুমি সততার বৃষ্টি ফেল; মেঘ সততা ঢেলে দিক। পৃথিবীর বুক খুলে গিয়ে উদ্ধার গজিয়ে উঠুক আর তার সংগে বেড়ে উঠুক সততা। আমি সদাপ্রভুই এর ব্যবস্থা করেছি।

\v 9 “ধিক্ সেই লোককে, যে তার সৃষ্টিকর্তার সংগে ঝগড়া করে। সে তো মাটির পাত্রগুলোর মধ্যে একটা পাত্র ছাড়া আর কিছু নয়। মাটি কি কুমারকে বলবে, ‘তুমি কি তৈরী করছ?’ তোমার তৈরী জিনিস কি বলবে, ‘তোমার হাত পাকা নয়’? 
\v 10 ধিক্ সেই লোককে, যে তার বাবাকে বলে, ‘তুমি কি জন্ম দিয়েছ?’ কিম্বা তার মাকে বলে ‘তুমি কি প্রসব করেছ?’

\v 11 “সদাপ্রভু, যিনি ইস্রায়েলের সেই পবিত্রজন, যিনি তার সৃষ্টিকর্তা, তিনি এই কথা বলছেন, ‘তোমরা কি ভবিষ্যতের ঘটনা সম্বন্ধে আমাকে জিজ্ঞাসা করছ? আমার সন্তানদের সম্বন্ধে কিম্বা আমার হাতের কাজের বিষয়ে কি আমাকে আদেশ দিচ্ছ? 
\v 12 আমিই পৃথিবী তৈরী করে তার উপর মানুষকে সৃষ্টি করেছি; আমি নিজের হাতে আকাশকে বিছিয়ে দিয়েছি আর আকাশের সূর্য, চাঁদ ও তারাগুলোকে স্থাপন করেছি। 
\v 13 আমার ন্যায্যতায় আমি কোরসকে উত্তেজিত করব; আমি তার সমস্ত পথ সোজা করব। সে আমার শহর আবার তৈরী করবে, আমার যে লোকেরা বন্দী ছিল সে তাদের ছেড়ে দেবে কিন্তু সে কোন দাম বা পুরস্কারের জন্য তা করবে না।’ সর্বক্ষমতার অধিকারী সদাপ্রভু এই কথা বলছেন।”

\v 14 সদাপ্রভু ইস্রায়েল জাতিকে বলছেন, “মিসরের উপার্জন করা সম্পদ ও কূশের ব্যবসার জিনিস তোমার কাছে আসবে। লম্বা লম্বা সবায়ীয়েরা নিজেরাই তোমার কাছে আসবে; তারা তোমার হবে আর তোমার পিছনে পিছনে চলবে। তারা শিকলে বাঁধা অবস্থায় তোমার কাছে আসবে। তারা তোমার সামনে মাটিতে মাথা ঠেকিয়ে মিনতি জানাবে ও বলবে, ‘ঈশ্বর নিশ্চয়ই তোমার সংগে আছেন। একমাত্র তিনিই ঈশ্বর, আর কোন ঈশ্বর নেই।’ ”

\v 15 হে ইস্রায়েলের ঈশ্বর ও উদ্ধারকর্তা, সত্যিই তুমি এমন ঈশ্বর যিনি নিজেকে লুকিয়ে রাখেন। 
\v 16 যারা প্রতিমা তৈরী করে তারা সবাই লজ্জিত ও অসম্মানিত হবে; তারা একসংগে অপমানিত হয়ে চলে যাবে। 
\v 17 কিন্তু ঈশ্বর ইস্রায়েলকে চিরকালের জন্য উদ্ধার করবেন; তোমরা কোন কালেই লজ্জিত বা অপমানিত হবে না। 
\v 18 সদাপ্রভু, যিনি মহাকাশ সৃষ্টি করেছেন, তিনিই ঈশ্বর; যিনি পৃথিবীর আকার দিয়েছেন ও তৈরী করেছেন, তিনিই তা স্থাপন করেছেন। তিনি বাস করবার অযোগ্য করে পৃথিবী সৃষ্টি করেন নি, বরং লোকেরা যাতে বাস করতে পারে সেইভাবেই তা সৃষ্টি করেছেন। তিনি বলছেন, “আমিই সদাপ্রভু, আর কেউ নয়। 
\v 19 কোন অন্ধকার দেশের কোন জায়গা থেকে আমি গোপনে কথা বলি নি। যাকোবের বংশকে আমি বলি নি, ‘তোমরা মিথ্যাই আমাকে ডাক।’ আমি সদাপ্রভু ন্যায্য কথা বলি; যা ঠিক তা-ই ঘোষণা করি।

\v 20 “ওহে অন্যান্য জাতির বেঁচে থাকা লোকেরা, তোমরা এক সংগে জড়ো হয়ে এস। যারা কাঠের মূর্তি বয়ে নিয়ে বেড়ায় আর এমন দেবতার কাছে প্রার্থনা করে যে উদ্ধার করতে পারে না তারা কিছুই জানে না। 
\v 21 এস, তোমাদের পক্ষে যা বলবার আছে তা উপস্থিত কর; তোমরা একসংগে পরামর্শ কর। এই ঘটনা যে ঘটবে তা কে আগে বলেছেন? সেই দূর অতীতে কে তা আগে ঘোষণা করেছেন? আমি সদাপ্রভুই কি তা করি নি? আমি ছাড়া আর ঈশ্বর নেই; আমি ন্যায়বান ঈশ্বর, আমি উদ্ধারকর্তা। আমি ছাড়া আর কোন ঈশ্বর নেই।

\v 22 “হে পৃথিবীর সব শেষ সীমাগুলো, আমার দিকে ফেরো এবং উদ্ধার পাও, কারণ আমিই ঈশ্বর, আর কেউ ঈশ্বর নয়। 
\v 23 আমি নিজের নামেই শপথ করেছি, আমার ন্যায্যতায় আমি এই কথা বলেছি, আর তা বাতিল হবে না। সেই কথা হল, আমার সামনে প্রত্যেকে হাঁটু পাতবে এবং আমার অধীনতা স্বীকার করবে। 
\v 24 তারা আমার বিষয় বলবে, ‘কেবল সদাপ্রভুর মধ্যেই সততা ও শক্তি আছে।’ লোকেরা আমার কাছে আসবে এবং যারা আমার উপর রেগে আছে তারা লজ্জিত হবে। 
\v 25 আমার মধ্যেই ইস্রায়েলের সমস্ত বংশ নির্দোষ বলে প্রমাণিত হবে এবং তারা আমার গৌরব করবে।”

\c 46
\p
বাবিলের দেবতাদের পতন

\v 1 সদাপ্রভু বলছেন, “বেল দেবতা নীচু হবে আর নবো দেবতা উবুড় হয়ে পড়বে; তাদের মূর্তিগুলো ভার বহনকারী পশুরা বয়ে নেবে। যে প্রতিমাগুলো বাবিলীয়েরা পূজা করত সেগুলো বোঝার মত হবে, ক্লান্ত পশুদের জন্য ভার হবে। 
\v 2 সেই দেবতারা একসংগে উবুড় হবে আর নীচু হবে। তারা নিজেদের মূর্তিগুলো রক্ষা করতে পারবে না বরং নিজেরাই বন্দী হয়ে চলে যাবে।

\v 3 “হে যাকোবের বংশ, ইস্রায়েলের বংশের বেঁচে থাকা লোকেরা, তোমরা আমার কথা শোন। গর্ভে আসবার সময় থেকে এবং জন্মের পর থেকে আমি তোমাদের ভার বহন করছি। 
\v 4 তোমাদের বুড়ো বয়স পর্যন্ত আমি একই থাকব; তোমাদের চুল পাকবার বয়স পর্যন্ত তোমাদের ভার বহন করব। আমিই তোমাদের তৈরী করেছি, আমিই তোমাদের ভার বইব; আমিই তোমাদের বহন করব এবং রক্ষা করব।

\v 5 “তোমরা কার সংগে আমার তুলনা করবে কিম্বা কার সমান বলে আমাকে ধরবে? কার সংগে তুলনা করলে আমাদের সমান বলা যাবে? 
\v 6 কেউ কেউ তাদের থলি থেকে সোনা ঢালে আর দাঁড়িপাল্লায় রূপা ওজন করে। সেগুলো দিয়ে তারা দেবতা তৈরী করবার জন্য স্বর্ণকারকে দেয়; পরে তারা সেই দেবতাকে প্রণাম করে ও পূজা করে। 
\v 7 তারা তাকে কাঁধে তুলে বয়ে নেয়; তার জায়গায় তারা তাকে স্থাপন করে আর সে সেখানেই থাকে। সেই জায়গা থেকে সে আর নড়তে পারে না। কেউ তার কাছে কাঁদলেও সে উত্তর দিতে পারে না, তার দুঃখ-কষ্ট থেকে তাকে রক্ষা করতে পারে না।

\v 8 “হে পাপীরা, তোমরা এই কথা মনে রেখে স্থির থেকো আর মনোযোগ দিয়ো। 
\v 9 তোমরা অনেক অনেক দিন আগেকার বিষয় স্মরণ কর। আমিই ঈশ্বর, অন্য আর কেউ নয়; আমিই ঈশ্বর, আমার মত আর কেউ নেই। 
\v 10 আমি শেষ কালের বিষয় আগেই বলি আর যা এখনও হয় নি তা আগেই জানাই। আমি বলেছি যে, আমার উদ্দেশ্য স্থির থাকবে; আমার সমস্ত ইচ্ছা আমি পূরণ করব। 
\v 11 আমার উদ্দেশ্য পূরণ করবার জন্য আমি একজন লোককে দূর দেশ থেকে ডেকে আনব; সে পূর্বদেশ থেকে শিকারী পাখীর মত আসবে। আমি যা বলেছি তা আমি সফল করব এবং যা পরিকল্পনা করেছি তা করব। 
\v 12 হে একগুঁয়ে অন্তরের লোকেরা, তোমরা যারা আমার গ্রহণযোগ্য হওয়া থেকে দূরে আছ, আমার কথা শোন। 
\v 13 আমার নির্দোষিতা আমি তোমাদের কাছে নিয়ে আসছি; তা বেশী দূরে নয় এবং আমার উদ্ধার কাজেরও আর বেশী দেরি নেই। আমি সিয়োনকে উদ্ধার করে ইস্রায়েলকে গৌরব দান করব।”

\c 47
\p
বাবিলের পতন

\v 1 সদাপ্রভু বলছেন, “হে কুমারী কন্যা বাবিল, তুমি নীচে নেমে ধুলায় বস; হে বাবিল, তুমি সিংহাসন ছেড়ে মাটিতে বস। তোমাকে আর কোমল ও আহ্লাদী বলা হবে না। 
\v 2 তুমি যাঁতা নিয়ে গম পেষো আর তোমার ঘোমটা খুলে ফেল। তোমার কাপড় তুলে ঊরু খোলা রাখ আর নদীর মধ্য দিয়ে হেঁটে যাও। 
\v 3 তোমার উলংগতা প্রকাশ পাবে আর তোমার লজ্জা ঢাকা থাকবে না। আমি প্রতিশোধ নেব, কারও অনুরোধ মানব না।”

\v 4 আমাদের মুক্তিদাতা হলেন ইস্রায়েলের সেই পবিত্রজন; তাঁর নাম সর্বক্ষমতার অধিকারী সদাপ্রভু।

\v 5 সদাপ্রভু বলছেন, “হে বাবিল, তুমি চুপ করে বস; তুমি অন্ধকারের মধ্যে যাও। তোমাকে আর রাজ্যগুলোর রাণী বলে ডাকা হবে না। 
\v 6 আমার লোকদের উপর আমার ক্রোধ জ্বলে উঠেছিল এবং আমার সম্পত্তিকে আমি অশুচি হতে দিয়েছিলাম। তাদের আমি তোমার হাতে তুলে দিয়েছিলাম আর তুমি তাদের প্রতি কোন দয়া দেখাও নি। এমন কি, বুড়ো লোকদের উপরেও তুমি ভারী বোঝা চাপিয়ে দিয়েছিলে। 
\v 7 তুমি বলেছিলে, ‘আমি চিরকাল রাণীই থাকব।’ কিন্তু তুমি এই সব বিষয় চিন্তাও কর নি, কিম্বা এর শেষ ফল কি তা-ও ভেবে দেখ নি।

\v 8 “এখন, হে ভোগবিলাসিনী, শোন; তুমি নিশ্চিন্তে আরামে বসে মনে মনে বলছ, ‘কেবল আমিই আছি, আমি ছাড়া আর কেউ নেই। আমি কখনও বিধবা হব না কিম্বা সন্তান হারাবার ব্যথা পাব না।’ 
\v 9 কিন্তু সন্তান হারানো বা বিধবা হওয়া এ দু’টাই একই দিনে মুহূর্তের মধ্যে তোমার প্রতি ঘটবে। তোমার অনেক যাদুবিদ্যা ও অনেক মন্ত্রতন্ত্র থাকলেও তা তোমার উপর পুরোপুরিভাবেই ঘটবে। 
\v 10 তোমার সেই দুষ্টতার উপর তুমি নির্ভর করেছ আর বলেছ, ‘কেউ আমাকে দেখছে না।’ তোমার জ্ঞান ও বুদ্ধি তোমাকে বিপথে নিয়ে গেছে; তুমি মনে মনে বলেছ, ‘কেবল আমিই আছি, আমি ছাড়া আর কেউ নেই।’ 
\v 11 কিন্তু তোমার উপর দুর্দশা নেমে আসবে, আর তুমি জানবে না কিভাবে যাদুর বলে তা দূর করা যাবে। তোমার উপর বিপদ এসে পড়বে, আর তুমি তা ঠেকাতে পারবে না। যে সর্বনাশের বিষয় তুমি আগে জানতে পার নি তা হঠাৎ তোমার উপর এসে পড়বে।

\v 12 “যে সব যাদুবিদ্যা ও মন্ত্রতন্ত্রের জন্য তুমি ছোটকাল থেকে পরিশ্রম করছ সেই সব তুমি চালিয়ে যাও। হয়তো তুমি সফল হবে, হয়তো তুমি ভয় দেখাতে পারবে। 
\v 13 তুমি যে সব পরামর্শ পেয়েছ তা কেবল তোমাকে ক্লান্তই করেছে। তোমার জ্যোতিষীরা সামনে আসুক; তারাগুলো দেখে মাসের পর মাস যারা ভবিষ্যদ্বাণী করে তারা তোমার উপর যা আসছে তা থেকে তোমাকে রক্ষা করুক। 
\v 14 তারা নাড়ার মত; আগুন সেগুলো পুড়িয়ে ফেলবে। তারা আগুনের শক্তির হাত থেকে নিজেদের রক্ষা করতে পারে না। এই আগুন এমন কয়লার আগুন নয় যার সামনে বসে কেউ আগুন পোহাতে পারে বা যা থেকে আলো পেতে পারে। 
\v 15 যাদের সংগে তুমি পরিশ্রম করেছ আর ছেলেবেলা থেকে ব্যবসা করেছ তারা ঐ রকমই হবে। তারা প্রত্যেকে নিজের নিজের পথে চলছে; একজনও নেই যে তোমাকে রক্ষা করতে পারে।”
\c 48
\p
একগুঁয়ে ইস্রায়েল

\v 1 হে যাকোবের বংশ, তোমরা শোন। তোমাদের তো ইস্রায়েল নামে ডাকা হয়, তোমরা যিহূদার বংশ থেকে এসেছ, তোমরা সদাপ্রভুর নাম নিয়ে শপথ করে থাক আর ইস্রায়েলের ঈশ্বরের কাছে প্রার্থনা করে থাক, কিন্তু সত্যে বা ন্যায়ে তা কর না। 
\v 2 তোমরা তো নিজেদের পবিত্র শহরের বাসিন্দা বলে থাক আর ইস্রায়েলের ঈশ্বরের উপরে নির্ভর কর, যাঁর নাম সর্বক্ষমতার অধিকারী সদাপ্রভু। 
\v 3 সদাপ্রভু বলছেন, “যা হয়ে গেছে তা আমি অনেক কাল আগেই বলেছিলাম; আমি তা জানিয়েছিলাম আর আমার মুখ তা ঘোষণা করেছিল। তারপর আমি হঠাৎ তা করলাম আর তা হল, 
\v 4 কারণ তোমরা যে কেমন একগুঁয়ে তা আমি জানতাম; তোমাদের ঘাড়ের মাংস লোহার মত আর কপাল ব্রোঞ্জের মত। 
\v 5 সেইজন্য অনেক আগেই আমি তোমাদের এই সব বলেছিলাম আর তা ঘটবার আগেই তোমাদের কাছে ঘোষণা করেছিলাম, যাতে তোমরা বলতে না পার, ‘আমাদের প্রতিমাগুলো এই সব করেছে, আমাদের খোদাই করা মূর্তি আর ছাঁচে ঢালা প্রতিমা এই সব আদেশ দিয়েছে।’ 
\v 6 তোমরা এই সব শুনেছ; সেই সমস্তের দিকে তোমরা তাকিয়ে দেখ। তোমরা কি তা মেনে নেবে না?
“এখন থেকে আমি তোমাদের নতুন নতুন বিষয়ের কথা বলব যা তোমাদের অজানা ও গুপ্ত বিষয়। 
\v 7 সেগুলো অনেক দিন আগে নয়, এখনই সৃষ্ট হয়েছে; আজকের আগে তোমরা সেই সব শোন নি। কাজেই তোমরা বলতে পারবে না, ‘হ্যাঁ, আমরা তা জানতাম।’ 
\v 8 তোমরা তা শোন নি এবং বুঝতেও পার নি; আগে থেকে তোমাদের কান খোলা হয় নি। তোমরা যে কেমন বিশ্বাসঘাতক তা আমি জানি, জন্ম থেকেই তোমাদের বিদ্রোহী বলা হয়। 
\v 9 আমার নিজের সুনামের জন্যই আমার ক্রোধকে আমি দমন করে রেখেছি; আমার গৌরবের জন্য আমি তা বাধা দিয়ে রেখেছি যাতে তোমাদের শেষ করে ফেলা না হয়। 
\v 10 দেখ, আমি তোমাদের আগুনে ফেলেছি, কিন্তু তোমরা রূপার মত খাঁটি হয়ে বের হও নি; দুঃখের চুল্লীতে আমি তোমাদের যাচাই করেছি। 
\v 11 আমি যা কিছু করি তা আমার নিজের জন্য, কেবল আমার নিজের জন্যই করি। আমার নিজের অগৌরব আমি কি করে হতে দিতে পারি? আমার গৌরব আমি অন্যকে পেতে দিতে পারি না।
ইস্রায়েল স্বাধীন হল

\v 12 “হে যাকোব, হে আমার বেছে নেওয়া ইস্রায়েল, তোমরা আমার কথা শোন। আমিই তিনি; আমিই প্রথম এবং আমিই শেষ। 
\v 13 আমি নিজের হাতে পৃথিবীর ভিত্তি স্থাপন করেছি আর ডান হাতে আকাশকে বিছিয়ে দিয়েছি; আমি ডাকলে এদের সবাই একসংগে দাঁড়ায়।

\v 14 “তোমরা সকলে একত্র হয়ে শোন। প্রতিমাগুলোর মধ্যে কোন্টা এই সব বিষয় আগেই বলেছে? বাবিলের বিরুদ্ধে সদাপ্রভুর বেছে নেওয়া লোক তার নিজের ইচ্ছা পূর্ণ করবে; সদাপ্রভুর হাত বাবিলীয়দের বিরুদ্ধে উঠবে। 
\v 15 আমি, আমি সদাপ্রভুই কথা বলেছি; হ্যাঁ, আমিই তাকে ডেকেছি। আমি তাকে নিয়ে আসব আর সে তার কাজে সফল হবে।

\v 16 “তোমরা আমার কাছে এসে এই কথা শোন। আমি প্রথম থেকে কোন কথা গোপন রাখবার জন্য বলি নি; সেই সব কথা পূর্ণ হবার সময় আমি সেখানে থাকি।”
এখন প্রভু সদাপ্রভু তাঁর আত্মা দিয়ে আমাকে পাঠিয়েছেন।

\v 17 সদাপ্রভু, তোমাদের মুক্তিদাতা, ইস্রায়েলের সেই পবিত্রজন এই কথা বলছেন, “আমি তোমাদের ঈশ্বর সদাপ্রভু; তোমাদের উপকারের জন্য আমি তোমাদের শিক্ষা দিই। যে পথে তোমাদের চলতে হবে আমি সেই পথে তোমাদের চালাই। 
\v 18 তোমরা যদি কেবল আমার আদেশের প্রতি মনোযোগ দিতে তাহলে তোমাদের শান্তি হত নদীর মত আর তোমাদের সততা হত সাগরের ঢেউয়ের মত। 
\v 19 এছাড়া তোমাদের বংশধরেরা বালির মত হত আর তোমাদের ছেলেমেয়েরা হত বালুকণার মত অসংখ্য। তাদের নাম আমার সামনে থেকে কখনও মুছে ফেলা হত না কিম্বা তাদের ধ্বংস করা হত না।”

\v 20 তোমরা বাবিল ছেড়ে চলে যাও, বাবিলীয়দের কাছ থেকে পালাও। তোমরা আনন্দে চিৎকার করে জানাও, ঘোষণা কর। পৃথিবীর শেষ সীমা পর্যন্ত এই কথা বল, “সদাপ্রভু তাঁর দাস যাকোবকে মুক্ত করেছেন।” 
\v 21 যখন তিনি মরুভূমির মধ্য দিয়ে তাদের নিয়ে যাচ্ছিলেন তখন তারা পিপাসায় কষ্ট পায় নি, কারণ তিনি পাথর থেকে তাদের জন্য জল বইয়ে দিয়েছিলেন; তিনি পাথর ফাটিয়েছিলেন আর তাতে জল বের হয়ে এসেছিল।

\v 22 সদাপ্রভু বলছেন, “দুষ্টদের কোন শান্তি নেই।”

\c 49
\p
সদাপ্রভুর দাস

\v 1 ওহে দূর দেশের লোকেরা, আমার কথা শোন; দূরের জাতিরা, কান দাও। আমার জন্মের আগে সদাপ্রভু আমাকে ডেকেছিলেন; তিনি মায়ের গর্ভ থেকে আমার নাম উল্লেখ করে আসছেন। 
\v 2 তিনি আমার মুখকে ধারালো তলোয়ারের মত করেছেন। তিনি আমাকে তাঁর হাতের ছায়ায় লুকিয়ে রেখেছেন। তিনি আমাকে একটা বাছাই করা তীর করেছেন আর তাঁর তীর রাখবার খাপের মধ্যে রেখেছেন। 
\v 3 তিনি আমাকে বললেন, “হে ইস্রায়েল, তুমি আমার দাস; আমি তোমার মধ্য দিয়েই আমার গৌরব প্রকাশ করব।” 
\v 4 কিন্তু আমি বললাম, “আমার পরিশ্রম নিষ্ফল হয়েছে; আমি অসার উদ্দেশ্যে লাভ ছাড়াই আমার শক্তি ক্ষয় করেছি। তবুও আমার যা পাওনা তা সদাপ্রভুরই হাতে রয়েছে, আর আমার পুরস্কার রয়েছে ঈশ্বরের কাছে।”

\v 5 সদাপ্রভু তাঁর দাস হবার জন্য আমাকে গর্ভের মধ্যে গড়েছেন যেন আমি যাকোবকে তাঁর কাছে ফিরিয়ে নিয়ে যেতে পারি আর ইস্রায়েলকে তাঁর কাছে আনতে পারি। আমি সদাপ্রভুর চোখে সম্মানিত আর আমার ঈশ্বরই আমার শক্তি। 
\v 6 তিনি বলছেন, “কেবল যাকোবের বংশকে উদ্ধার করবার জন্য আর ইস্রায়েলের বেঁচে থাকা লোকদের ফিরিয়ে আনবার জন্য যে তুমি আমার দাস হবে তা নয়; সেটা খুবই সামান্য ব্যাপার। এছাড়াও আমি অন্য জাতিদের কাছে তোমাকে আলোর মত করব যেন তোমার মধ্য দিয়ে সারা জগতের লোক পাপ থেকে উদ্ধার পায়।”

\v 7 লোকে যাঁকে তুচ্ছ করছে ও ঘৃণার চোখে দেখছে, যিনি শাসনকর্তাদের দাস, তাঁকে ইস্রায়েলের সেই পবিত্রজন ও মুক্তিদাতা সদাপ্রভু এই কথা বলছেন, “রাজারা তোমাকে দেখে উঠে দাঁড়াবে, আর রাজপুরুষেরা তোমাকে প্রণাম করবে, কারণ সদাপ্রভু তোমাকে বেছে নিয়েছেন; ইস্রায়েলের সেই পবিত্রজন বিশ্বস্ত।”
ইস্রায়েলের উদ্ধার

\v 8 সদাপ্রভু বলছেন, “দয়া দেখাবার সময়ে আমি তোমার প্রার্থনার উত্তর দেব এবং উদ্ধার পাবার দিনে তোমাকে সাহায্য করব। আমি তোমাকে রক্ষা করব আর তোমার মধ্য দিয়ে লোকদের জন্য একটা ব্যবস্থা স্থাপন করব, যাতে তুমি দেশের অবস্থা ফিরাতে পার আর খালি পড়ে থাকা জায়গাগুলো আবার লোকদের অধিকারে আনতে পার। 
\v 9 তুমি বন্দীদের বলবে, ‘তোমরা মুক্ত হও,’ আর যারা অন্ধকারে আছে তাদের বলবে, ‘তোমরা বের হয়ে এস।’ তারা রাস্তার ধারে আর গাছপালাহীন পাহাড়ের উপরে খাবার পাবে। 
\v 10 তাদের খিদে পাবে না, পিপাসাও পাবে না কিম্বা মরুভুমির গরম বা সূর্যের তাপ তাদের আঘাত করবে না। তাদের উপর যাঁর মমতা আছে তিনিই তাদের পথ দেখাবেন আর জলের ফোয়ারার কাছে নিয়ে যাবেন। 
\v 11 আমার সব পাহাড়গুলোকে আমি রাস্তা বানাব; আমার রাজপথগুলো তৈরী করা হবে। 
\v 12 দেখ, তারা দূর থেকে আসবে; কেউ উত্তর থেকে, কেউ পশ্চিম থেকে আর কেউ সীনীম দেশ থেকে আসবে।”

\v 13 হে মহাকাশ, আনন্দে চিৎকার কর;
হে পৃথিবী, আনন্দ কর;
হে পাহাড়-পর্বত, জোরে জোরে আনন্দ-গান কর;
কারণ সদাপ্রভু তাঁর লোকদের সান্ত্বনা দেবেন
আর তাঁর অত্যাচারিত লোকদের উপর মমতা করবেন।

\v 14 কিন্তু সিয়োন বলল, “সদাপ্রভু আমাকে ত্যাগ করেছেন, তিনি আমাকে ভুলে গেছেন।”

\v 15 সেইজন্য সদাপ্রভু বলছেন, “মা কি তার দুধের শিশুকে ভুলে যেতে পারে? যে শিশুকে সে জন্ম দিয়েছে তার উপর সে কি মমতা করবে না? এমন কি, মা-ও ভুলে যেতে পারে কিন্তু আমি কখনও তোমাকে ভুলে যাব না। 
\v 16 দেখ, আমার হাতের তালুতে আমি তোমার নাম খোদাই করে রেখেছি; তোমার চারদিকের দেয়াল সব সময় আমার সামনে আছে। 
\v 17 তোমার ছেলেরা ফিরে আসবার জন্য তাড়াতাড়ি করছে, আর যারা তোমাকে ধ্বংস করে ফেলে রেখেছে তারা তোমার কাছ থেকে চলে যাবে। 
\v 18 তুমি চোখ তুলে চারপাশে তাকাও; দেখ, তোমার সব ছেলেরা একত্র হয়ে তোমার কাছে আসছে। আমার জীবনের দিব্য যে, তারা সবাই তোমার গহনার মত হবে, বিয়ের কনের গহনার মত হবে।

\v 19 “যদিও তুমি ধ্বংস হয়েছ এবং খালি পড়ে আছ আর তোমার দেশ পোড়ো জমি হয়ে রয়েছে তবুও সময় আসছে যখন তুমি তোমার লোকদের তোমার মধ্যে জায়গা দিতে পারবে না, আর যারা তোমাকে গিলে ফেলেছিল তারা দূর হয়ে যাবে। 
\v 20 তোমার যে সন্তানদের তুমি হারিয়েছিলে তারা তোমার কাছে এসে বলবে, ‘এই জায়গা আমাদের জন্য খুব ছোট; বাস করবার জন্য আমাদের আরও জায়গা দাও।’ 
\v 21 তখন তুমি মনে মনে বলবে, ‘এগুলোকে কে আমার জন্য জন্ম দিয়েছে? আমি সন্তানদের হারিয়ে বন্ধ্যার মত হয়ে গিয়েছিলাম; আমাকে যেন দূর করে দেওয়া হয়েছিল, আমি যেন পালিয়ে বেড়াচ্ছিলাম। তাহলে কে এদের লালন-পালন করেছে? আমাকে তো একাই ফেলে রাখা হয়েছিল, কিন্তু এরা? এরা কোথা থেকে এসেছে?’ ”

\v 22 প্রভু সদাপ্রভু বলছেন, “দেখ, আমি হাতের ইশারায় অন্যান্য জাতিদের ডাকব আর আমার পতাকা তাদের দেখাব। কাজেই তারা কোলে করে তোমার ছেলেদের নিয়ে আসবে আর কাঁধে করে তোমার মেয়েদের বহন করবে। 
\v 23 রাজারা তোমার লালন-পালনকারী হবে আর তাদের রাণীরা তোমার ধাই-মা হবে। তারা মাটিতে উবুড় হয়ে তোমাকে প্রণাম করবে আর তোমার পায়ের ধুলা চাটবে। তখন তুমি জানতে পারবে যে, আমিই সদাপ্রভু; যারা আমার উপর আশা রাখে তারা লজ্জিত হবে না।”

\v 24 যোদ্ধার কাছ থেকে কি লুটের জিনিস নিয়ে নেওয়া যায়? কিম্বা বিজয়ী লোকের হাত থেকে কি বন্দীকে উদ্ধার করা যায়?

\v 25 কিন্তু সদাপ্রভু বলছেন, “হ্যাঁ, যোদ্ধাদের হাত থেকে বন্দীদের নিয়ে নেওয়া হবে আর ভয়ংকর লোকের হাত থেকে লুটের জিনিস উদ্ধার করা হবে। যারা তোমার সংগে ঝগড়া করবে তাদের সংগে আমিই ঝগড়া করব আর তোমার সন্তানদের আমিই রক্ষা করব। 
\v 26 তোমার উপর যারা অত্যাচার করে আমি তাদের মাংস তাদেরই খাওয়াব; তারা মদের মত করে নিজেদের রক্ত খেয়ে মাতাল হবে। তখন সমস্ত মানুষ জানবে যে, আমি সদাপ্রভুই তোমার উদ্ধারকর্তা, তোমার মুক্তিদাতা, যাকোবের সেই শক্তিশালী জন।”

\c 50
\p
ইস্রায়েলের পাপ

\v 1 সদাপ্রভু বলছেন, “আমি যে ত্যাগপত্র দিয়ে তোমাদের মাকে দূর করে দিয়েছিলাম সেটা কোথায়? আমার ঋণদাতাদের মধ্যে কার কাছে আমি তোমাদের বিক্রি করেছি? তোমাদের পাপের জন্যই তোমরা বিক্রি হয়েছ; তোমাদের অন্যায়ের জন্যই তোমাদের মাকে দূর করা হয়েছে। 
\v 2 আমি আসলে পর কেউ সেখানে ছিল না কেন? আমি ডাকলে পর উত্তর দেবার জন্য কেউ ছিল না কেন? তোমাদের মুক্ত করবার জন্য আমার হাত কি বেশী খাটো? তোমাদের উদ্ধার করবার জন্য আমার কি শক্তির অভাব হয়েছে? মাত্র ধমক দিয়েই আমি সাগর শুকিয়ে ফেলি আর নদীগুলো মরুভূমি করে দিই; সেগুলোর মাছ জলের অভাবে পচে যায় আর পিপাসায় মরে যায়। 
\v 3 আমি কাপড়ের মত করে আকাশকে অন্ধকার পরাই আর চট দিয়ে ঢেকে দেবার মতই তাকে ঢেকে দিই।”
সদাপ্রভুর দাসের বাধ্যতা

\v 4 প্রভু সদাপ্রভু আমাকে শিক্ষিতদের জিভ্ দিয়েছেন যাতে আমি কথার দ্বারা ক্লান্ত লোকদের সাহায্য করতে পারি। তিনি আমাকে প্রত্যেক দিন সকালে জাগিয়ে দেন আর আমার কানকে সজাগ করেন যাতে আমি একজন শিষ্যের মত শুনি। 
\v 5 প্রভু সদাপ্রভু আমার কান খুলে দিয়েছেন এবং আমি অবাধ্য হই নি, পিছিয়েও যাই নি। 
\v 6 যারা আমাকে মেরেছে আমি তাদের কাছে আমার পিঠ পেতে দিয়েছি আর যারা আমার দাড়ি উপ্ড়িয়েছে তাদের কাছে আমার গাল পেতে দিয়েছি। যখন আমাকে অপমান করা ও আমার উপর থুথু ফেলা হয়েছে তখন আমি আমার মুখ ঢেকে রাখি নি। 
\v 7 প্রভু সদাপ্রভু আমাকে সাহায্য করেন বলে আমি অপমানিত হব না। কাজেই আমি চক্মকি পাথরের মতই আমার মুখ শক্ত করেছি, আর আমি জানি যে, আমি লজ্জিত হব না। 
\v 8 যিনি আমাকে নির্দোষ বলে প্রমাণ করেছেন তিনি কাছেই আছেন; তাহলে কে আমার বিরুদ্ধে নালিশ আনবে? এস, আমরা মুখোমুখি হই। কে আমাকে দোষী করছে? সে আমার সামনে আসুক। 
\v 9 প্রভু সদাপ্রভু আমাকে সাহায্য করছেন, কাজেই কে আমাকে দোষী করবে? তারা সবাই কাপড়ের মত পুরানো হয়ে যাবে; পোকা তাদের খেয়ে ফেলবে।

\v 10 তোমাদের মধ্যে যে সদাপ্রভুকে ভক্তিপূর্ণ ভয় করে, যে তাঁর দাসের কথার বাধ্য হয়, কোন আলো নেই বলে যে অন্ধকারে চলে, সে সদাপ্রভুর উপর বিশ্বাস করুক আর তার ঈশ্বরের উপরে নির্ভর করুক। 
\v 11 কিন্তু তোমরা যারা আগুন জ্বেলেছ আর মশাল নিয়ে নিজেদের ব্যবস্থা করেছ, তোমরা সবাই গিয়ে তোমাদের আগুনের আলোতে আর মশালের আলোতে চল। আমার হাত থেকে তোমরা যা পাবে তা হল, যন্ত্রণার মধ্যে তোমরা শুয়ে থাকবে।

\c 51
\p
সিয়োনের চিরস্থায়ী উদ্ধার

\v 1 সদাপ্রভু বলছেন, “তোমরা যারা সৎভাবে চলতে চাও আর আমার ইচ্ছামত চলবার চেষ্টা করছ, তোমরা শোন। যে পাথর থেকে তোমাদের কেটে নেওয়া হয়েছে আর যে খাদ থেকে তোমাদের খুঁড়ে তোলা হয়েছে তার দিকে তাকিয়ে দেখ। 
\v 2 তোমাদের পিতা অব্রাহাম এবং তোমাদের যে জন্ম দিয়েছে সেই সারার দিকে তাকিয়ে দেখ। আমি যখন তাকে ডেকেছিলাম তখন সে ছিল একজন, আর আমি তাকে আশীর্বাদ করে সংখ্যায় অনেক করলাম। 
\v 3 আমি নিশ্চয়ই সিয়োনকে সান্ত্বনা দেব আর তার সব ধ্বংসস্থানগুলোর প্রতি মমতা করব; তার মরু-এলাকাকে আমি এদন বাগানের মত করব আর মরুভূমিকে সদাপ্রভুর বাগানের মত করব। তার মধ্যে আমোদ, আনন্দ, ধন্যবাদ ও গানের আওয়াজ পাওয়া যাবে।

\v 4 “হে আমার লোকেরা, আমার কথা শোন, আমার কথায় কান দাও। আমার মধ্য থেকেই নির্দেশ বের হবে; আমি আমার ন্যায়বিচার স্থাপন করব যাতে অন্য জাতিরা আলো পায়। 
\v 5 আমার সততা কাছে এসে গেছে আর আমার উদ্ধার করবার কাজ শুরু হয়েছে। আমি নিজেই জাতিদের উপর ন্যায়বিচার করব। দূর দেশের লোকেরা আমার দিকে তাকাবে আর আমার শক্তিশালী হাতের অপেক্ষায় থাকবে। 
\v 6 তোমরা আকাশের দিকে চোখ তোল আর নীচে পৃথিবীর দিকে তাকাও। আকাশ ধূমার মত অদৃশ্য হয়ে যাবে, পৃথিবী কাপড়ের মত পুরানো হয়ে যাবে আর তার বাসিন্দারাও মারা যাবে। কিন্তু আমার দেওয়া উদ্ধার অনন্তকাল স্থায়ী হবে আর আমার সততা চিরকাল থাকবে।

\v 7 “যা ঠিক তোমরা যারা তা জান আর যাদের অন্তরে আমার শিক্ষা আছে, তোমরা শোন। তোমরা মানুষের টিট্কারিকে কিম্বা তাদের করা অপমানকে ভয় কোরো না, 
\v 8 কারণ কাপড়ের মত করে আর পশমের মত করে পোকা তাদের খেয়ে ফেলবে। কিন্তু আমার সততা চিরকাল থাকবে; আমার দেওয়া উদ্ধার বংশের পর বংশ ধরে স্থায়ী হবে।”

\v 9 হে সদাপ্রভুর শক্তিশালী হাত, ওঠো, ওঠো, তোমার শক্তি প্রকাশ কর। যেমন তুমি আগেকার দিনে উঠেছিলে, যেমন বংশের পর বংশ ধরে উঠেছিলে তেমনি করে ওঠো। তুমি কি রহবকে টুকরা টুকরা করে কাট নি? সেই বিরাট দানবকে কি তুমি বিদ্ধ কর নি? 
\v 10 তুমি কি সাগরের গভীর জল শুকিয়ে ফেল নি? তুমি কি সাগরের ভিতরে রাস্তা তৈরী কর নি যাতে তোমার মুক্ত করা লোকেরা পার হয়ে যেতে পারে? 
\v 11 সদাপ্রভুর রক্ষা করা লোকেরা ফিরে আসবে আর গান গাইতে গাইতে সিয়োনে ঢুকবে। চিরকাল স্থায়ী আনন্দই হবে তাদের মাথার মুকুট। তারা খুব আনন্দিত হবে আর দুঃখ ও দীর্ঘনিঃশ্বাস পালিয়ে যাবে।

\v 12 সদাপ্রভু বলছেন, “আমি, আমিই তোমাদের সান্ত্বনা দিই। তোমরা কেন মানুষকে ভয় করছ? তারা তো মরে যাবে। মানুষের সন্তানেরা ঘাসের মতই অল্পক্ষণ স্থায়ী। 
\v 13 তোমাদের যিনি তৈরী করেছেন তাঁকে কেন তোমরা ভুলে গেছ? তিনি তো আকাশকে বিছিয়ে দিয়েছেন আর পৃথিবীর ভিত্তি স্থাপন করেছেন। যে অত্যাচারী ধ্বংস করবার জন্য ঝুঁকে আছে তার ভয়ংকর রাগের দরুন কেন তোমরা প্রতিদিন সব সময় ভয়ে ভয়ে বাস করছ? সেই অত্যাচারীর ভয়ংকর রাগ কিছুই নয়। 
\v 14 বন্দীদের শীঘ্রই ছেড়ে দেওয়া হবে। তারা তাদের জেলের গর্তে মারা যাবে না, তাদের খাবারের অভাবও হবে না। 
\v 15 আমিই সদাপ্রভু, তোমাদের ঈশ্বর। আমি সমুদ্রকে তোলপাড় করলে তার ঢেউ গর্জন করে। আমার নাম সর্বক্ষমতার অধিকারী সদাপ্রভু। 
\v 16 আমি তোমাদের মুখে আমার বাক্য দিয়েছি আর আমার হাতের ছায়ায় তোমাদের ঢেকে রেখেছি। আমিই আকাশকে তার জায়গায় রেখেছি আর পৃথিবীর ভিত্তি স্থাপন করেছি। আমি সিয়োনকে বলেছি, ‘তুমি আমার লোক।’ ”
সদাপ্রভুর ক্রোধের পেয়ালা

\v 17 হে যিরূশালেম, জাগো, জাগো; উঠে দাঁড়াও। তুমি তো সদাপ্রভুর হাত থেকে তাঁর ক্রোধের পেয়ালায় খেয়েছ; মানুষ যে পেয়ালা থেকে খেয়ে টলতে থাকে সেই পেয়ালার তলা পর্যন্ত তুমি চেটে খেয়েছ। 
\v 18 তুমি যে সব ছেলেদের জন্ম দিয়েছ তাদের মধ্যে পথ দেখাবার মত কেউ নেই; যে সব ছেলেদের তুমি পালন করেছ তাদের মধ্যে তোমার হাত ধরবার মত কেউ নেই। 
\v 19 ধ্বংস ও সর্বনাশ এবং দুর্ভিক্ষ ও যুদ্ধ- এই দুই রকম বিপদ তোমার উপর এসে পড়েছে। কে তোমাকে সান্ত্বনা দিতে পারে? আমি কেমন করে তোমাকে সান্ত্বনা দেব? 
\v 20 তোমার ছেলেরা অজ্ঞান হয়ে গেছে; তারা জালে পড়া হরিণের মত প্রতিটি রাস্তার মাথায় শুয়ে আছে। তাদের উপর সদাপ্রভুর ক্রোধ, তোমার ঈশ্বরের শাস্তি পরিপূর্ণভাবে নেমে এসেছে।

\v 21 কাজেই হে দুঃখিনী, তুমি এই কথা শোন। তোমাকে মাতাল করা হয়েছে, কিন্তু আংগুর-রসে নয়। 
\v 22 তোমার প্রভু সদাপ্রভু, তোমার ঈশ্বর, যিনি তাঁর লোকদের পক্ষে থাকেন তিনি এই কথা বলছেন, “দেখ, যে পেয়ালা থেকে খেয়ে তুমি টলতে তা আমি তোমার হাত থেকে নিয়ে নিয়েছি; আমার ক্রোধের সেই পেয়ালা থেকে তুমি আর কখনও খাবে না। 
\v 23 আমি সেই পেয়ালা তোমার অত্যাচারীদের হাতে তুলে দেব, যারা তোমাকে বলত, ‘উবুড় হয়ে পড়, যাতে আমরা তোমার উপর দিয়ে হেঁটে যেতে পারি।’ তোমার উপর দিয়ে হেঁটে যাবার জন্য তুমি তোমার পিঠকে জমি আর রাস্তার মত করেছ।”

\c 52
\p

\v 1 হে সিয়োন, ওঠো, ওঠো, তোমার শক্তি প্রকাশ কর। হে পবিত্র শহর যিরূশালেম, তোমার জাঁকজমকের পোশাক পর। সুন্নত-না-করানো ও অশুচি লোক তোমার মধ্যে আর ঢুকবে না। 
\v 2 হে যিরূশালেম, ওঠো, তুমি গায়ের ধুলা ঝেড়ে ফেলে সিংহাসনে বস। হে বন্দী সিয়োন-কন্যা, তোমার গলার শিকল সব খুলে ফেল।

\v 3 প্রভু সদাপ্রভু বলছেন, “তোমাকে বিনামূল্যে বিক্রি করা হয়েছিল আবার বিনামূল্যেই মুক্ত করা হবে। 
\v 4 আমার লোকেরা আগে মিসরে বাস করতে গিয়েছিল; পরে আসিরিয়া অকারণে তাদের উপর অত্যাচার করেছিল। 
\v 5 আর এখন এখানে আমার কি আছে? আমার লোকদের তো অকারণে নিয়ে যাওয়া হয়েছে, আর তাদের শাসনকর্তারা তাদের গালাগালি করে; অনবরত আমার নামের নিন্দা করা হয়। 
\v 6 কাজেই আমার লোকেরা জানতে পারবে আমি কে; সেই দিন তারা জানবে যে, আমিই কথা বলেছিলাম; হ্যাঁ, আমিই বলেছিলাম।”

\v 7 যে লোক সুখবর দিতে আসে, শান্তি ঘোষণা করে, মংগলের সংবাদ নিয়ে আসে, উদ্ধার ঘোষণা করে আর সিয়োনকে বলে, ‘তোমার ঈশ্বর রাজত্ব করছেন,’ পাহাড়ের উপর দিয়ে আসবার সময় সেই লোকের পা কেমন সুন্দর দেখায়। 
\v 8 শোন, তোমার পাহারাদারেরা চিৎকার করছে, তারা আনন্দে একসংগে চেঁচাচ্ছে, কারণ সদাপ্রভু যখন সিয়োনে ফিরে আসবেন তখন তারা নিজেদের চোখেই তা দেখবে। 
\v 9 হে যিরূশালেমের ধ্বংসস্থানগুলো, তোমরা একসংগে জোরে জোরে আনন্দ-গান কর, কারণ সদাপ্রভু তাঁর লোকদের সান্ত্বনা দিয়েছেন আর যিরূশালেমকে মুক্ত করেছেন। 
\v 10 সদাপ্রভু সমস্ত জাতির চোখের সামনে তাঁর পবিত্র শক্তিশালী হাত প্রকাশ করবেন, আর পৃথিবীর সব জায়গার লোকেরা আমাদের ঈশ্বরের উদ্ধারের কাজ দেখতে পাবে।

\v 11 তোমরা বের হও, ঐ জায়গা থেকে বের হয়ে এস। তোমরা কোন অশুচি জিনিস ছুঁয়ো না। তোমরা যারা সদাপ্রভুর পাত্র বয়ে নিয়ে যাও তোমরা সেই জায়গা থেকে বের হয়ে এস এবং শুচি হও। 
\v 12 কিন্তু তোমরা তাড়াতাড়ি করে বের হয়ে আসবে না কিম্বা পালিয়েও আসবে না, কারণ সদাপ্রভু তোমাদের আগে আগে যাবেন; ইস্রায়েলের ঈশ্বরই তোমাদের পিছন দিকের রক্ষক হবেন।
সদাপ্রভুর দাসের কষ্ট ও গৌরব

\v 13 সদাপ্রভু বলছেন, “দেখ, আমার দাস সফল হবেন। তাঁকে উঁচুতে তোলা হবে এবং তিনি গৌরব ও সম্মান পাবেন। 
\v 14 তাঁর চেহারা ও আকার এত বিশ্রী করে দেওয়া হবে যে, তা আর কোন মানুষের মত থাকবে না; সেইজন্য অনেকে তাঁকে দেখে হতভম্ব হবে। 
\v 15 কিন্তু পরে তিনি অনেক জাতির লোককে শুচি করবেন, আর তাঁরই দরুন রাজারা মুখ বন্ধ করবে, কারণ যা তাদের বলা হয় নি তা তারা দেখতে পাবে, আর যা তারা শোনে নি তা বুঝতে পারবে।”

\c 53
\p

\v 1 আমাদের দেওয়া খবরে কে বিশ্বাস করেছে?
কার কাছেই বা সদাপ্রভুর শক্তিশালী হাত প্রকাশিত হয়েছেন?

\v 2 তিনি তাঁর সামনে নরম চারার মত,
শুকনা মাটিতে লাগানো গাছের মত বড় হলেন।
তাঁর এমন সৌন্দর্য বা জাঁকজমক নেই যে,
তাঁর দিকে আমরা ফিরে তাকাই;
তাঁর চেহারাও এমন নয় যে, আমাদের আকর্ষণ করতে পারে।

\v 3 লোকে তাঁকে ঘৃণা করেছে ও অগ্রাহ্য করেছে;
তিনি যন্ত্রণা ভোগ করেছেন এবং রোগের সংগে তাঁর পরিচয় ছিল।
লোকে যাকে দেখলে মুখ ফিরায় তিনি তার মত হয়েছেন;
লোকে তাঁকে ঘৃণা করেছে এবং আমরা তাঁকে সম্মান করি নি।

\v 4 সত্যি, তিনিই আমাদের সব রোগ তুলে নিয়েছেন
আর আমাদের যন্ত্রণা বহন করেছেন;
কিন্তু আমরা ভেবেছি ঈশ্বর তাঁকে আঘাত করেছেন,
তাঁকে মেরেছেন ও কষ্ট দিয়েছেন।

\v 5 আমাদের পাপের জন্যই তাঁকে বিদ্ধ করা হয়েছে;
আমাদের অন্যায়ের জন্য তাঁকে চুরমার করা হয়েছে।
যে শাস্তির ফলে আমাদের শান্তি এসেছে
সেই শাস্তি তাঁকেই দেওয়া হয়েছে;
তিনি যে আঘাত পেয়েছেন তার দ্বারাই আমরা সুস্থ হয়েছি।

\v 6 আমরা সবাই ভেড়ার মত করে বিপথে গিয়েছি;
আমরা প্রত্যেকে নিজের নিজের পথের দিকে ফিরেছি।
সদাপ্রভু আমাদের সকলের অন্যায় তাঁর উপর চাপিয়েছেন।

\v 7 তিনি অত্যাচারিত হলেন ও কষ্ট ভোগ করলেন,
কিন্তু তবুও তিনি মুখ খুললেন না;
জবাই করতে নেওয়া ভেড়ার বাচ্চার মত,
লোম ছাঁটাইকারীদের সামনে চুপ করে থাকা ভেড়ীর মত
তিনি মুখ খুললেন না।

\v 8 অত্যাচার ও অন্যায় বিচার করে তাঁকে মেরে ফেলা হয়েছিল।
সেই সময়কার লোকদের মধ্যে কে খেয়াল করেছিল যে,
আমার লোকদের পাপের জন্য তাঁকে জীবিতদের দেশ থেকে
শেষ করে ফেলা হয়েছে?
সেই শাস্তি তো তাদেরই পাওনা ছিল।

\v 9 যদিও তিনি কোন অনিষ্ট করেন নি
কিম্বা তাঁর মুখে কোন ছলনার কথা ছিল না,
তবুও দুষ্টদের সংগে তাঁকে কবর দেওয়া হয়েছিল
আর মৃত্যুর দ্বারা তিনি ধনীর সংগী হয়েছিলেন।

\v 10 আসলে সদাপ্রভু তাঁর ইচ্ছা অনুসারে তাঁকে চুরমার করেছিলেন
আর তাঁকে কষ্ট ভোগ করিয়েছিলেন।
সদাপ্রভুর দাস যখন তাঁর প্রাণকে দোষ-উৎসর্গ হিসাবে দেবেন
তখন তিনি তাঁর সন্তানদের দেখতে পাবেন
আর তাঁর আয়ু বাড়ানো হবে;
তাঁর দ্বারাই সদাপ্রভুর ইচ্ছা পূর্ণ হবে।

\v 11 তিনি তাঁর কষ্টভোগের ফল দেখে তৃপ্ত হবেন;
সদাপ্রভু বলছেন, আমার ন্যায়বান দাসকে গভীরভাবে জানবার মধ্য দিয়ে
অনেককে নির্দোষ বলে গ্রহণ করা হবে,
কারণ তিনি তাদের সব অন্যায় বহন করবেন।

\v 12 সেইজন্য মহৎ লোকদের মধ্যে আমি তাঁকে একটা অংশ দেব
আর তিনি বলবানদের সংগে বিজয়ের ফল ভাগ করবেন,
কারণ তিনি নিজের ইচ্ছায় প্রাণ দিয়েছিলেন।
তাঁকে পাপীদের সংগে গোণা হয়েছিল;
তিনি অনেকের পাপ বহন করেছিলেন
আর পাপীদের জন্য অনুরোধ করেছিলেন।

\c 54
\p
ভবিষ্যতে সিয়োনের গৌরব

\v 1 সদাপ্রভু বলছেন, “হে বন্ধ্যা স্ত্রীলোক, যার কখনও সন্তান হয় নি, তুমি আনন্দে গান কর; তুমি, যার কখনও প্রসব-বেদনা হয় নি, তুমি গানে ফেটে পড়, আনন্দে চিৎকার কর; কারণ যার স্বামী আছে তার চেয়ে যার কেউ নেই তার সন্তান অনেক বেশী হবে। 
\v 2 তোমার তাম্বুর জায়গা আরও বাড়াও; তোমার তাম্বুর পর্দা আরও চওড়া কর, কৃপণতা কোরো না। তোমার তাম্বুর দড়িগুলো লম্বা কর আর গোঁজগুলো শক্ত কর, 
\v 3 কারণ তুমি ডানে ও বাঁয়ে ছড়িয়ে পড়বে। তোমার বংশধরেরা অন্যান্য জাতিদের দেশ দখল করবে আর তাদের লোকজনহীন শহরগুলোতে বাস করবে। 
\v 4 তুমি ভয় কোরো না, কারণ তোমাকে লজ্জা দেওয়া হবে না। তুমি লজ্জাবোধ কোরো না, কারণ তোমাকে অসম্মানিত করা হবে না। তোমার যৌবনের লজ্জা তুমি ভুলে যাবে আর তোমার বিধবা থাকবার দুর্নাম তুমি মনে রাখবে না। 
\v 5 তোমার সৃষ্টিকর্তাই তোমার স্বামী, তাঁর নাম সর্বক্ষমতার অধিকারী সদাপ্রভু; ইস্রায়েলের সেই পবিত্রজনই তোমার মুক্তিদাতা। তাঁকেই সমস্ত পৃথিবীর ঈশ্বর বলা হয়। 
\v 6 তুমি ত্যাগ করা আর অন্তরে কষ্ট পাওয়া স্ত্রীর মত হয়েছ, যৌবনকালে দূর করে দেওয়া স্ত্রীর মত হয়েছ; কিন্তু সদাপ্রভু আবার তোমাকে ডেকেছেন। আমি তোমার ঈশ্বর এই কথা বলছি।

\v 7 “এক মুহূর্তের জন্য আমি তোমাকে ত্যাগ করেছিলাম, কিন্তু গভীর মমতায় আমি তোমাকে ফিরিয়ে আনব। 
\v 8 ক্রোধে মুহূর্তের জন্য তোমার কাছ থেকে আমি মুখ ফিরিয়েছিলাম, কিন্তু চিরকালের অটল ভালবাসা দিয়ে আমি তোমার উপর মমতা করব। আমি তোমার মুক্তিদাতা সদাপ্রভু এই কথা বলছি।

\v 9 “আমার কাছে এটা নোহের দিনের মত লাগছে। আমি যেমন শপথ করেছিলাম যে, নোহের সময়কার জলের মত জল আর কখনও পৃথিবী ঢেকে ফেলবে না, তেমনি এই শপথও করেছি যে, তোমার উপর রাগ করব না, তোমাকে আর কখনও বকুনি দেব না। 
\v 10 যদিও বা পর্বত সরে যায় আর পাহাড় টলতে থাকে, তবুও তোমার জন্য আমার অটল ভালবাসা সরে যাবে না কিম্বা আমার শান্তির ব্যবস্থা টলবে না।” তোমার উপর যাঁর মমতা রয়েছে সেই সদাপ্রভু এই কথা বলছেন।

\v 11 সদাপ্রভু বলছেন, “হে ঝড়ে আঘাত পাওয়া, সান্ত্বনা না পাওয়া অত্যাচারিত শহর, আমি তোমাকে চক্চকে পাথর দিয়ে তৈরী করতে যাচ্ছি আর তোমার ভিত্তি নীলকান্তমণি দিয়ে গাঁথব। 
\v 12 পদ্মরাগমণি দিয়ে তোমার দেয়াল গাঁথব, ঝক্মকে মণি দিয়ে তোমার ফটক তৈরী করব আর তোমার সব দেয়াল দামী দামী পাথর দিয়ে গাঁথব। 
\v 13 তোমার সব ছেলেরা সদাপ্রভুর শিষ্য হবে আর তোমার সন্তানদের প্রচুর মংগল হবে। 
\v 14 তুমি ন্যায্যতায় স্থাপিত হবে। তোমার কাছ থেকে অত্যাচার দূরে থাকবে; তোমার ভয়ের কিছু থাকবে না। ভীষণ ভয় দূরে সরে যাবে, তা তোমার কাছে আসবে না। 
\v 15 যদি কেউ তোমাকে আক্রমণ করে তবে বুঝতে হবে আমি তাকে পাঠাই নি। যে তোমাকে আক্রমণ করবে তোমার দরুন তার পতন হবে।

\v 16 “দেখ, যে কামার কয়লার আগুনে বাতাস দেয় আর কাজের উপযুক্ত অস্ত্র তৈরী করে সেই কামারকে আমিই সৃষ্টি করেছি। ধ্বংস করে দেবার জন্য আমিই ধ্বংসকারীকে সৃষ্টি করেছি। 
\v 17 তোমার বিরুদ্ধে তৈরী করা কোন অস্ত্রই টিকবে না; তোমাকে দোষী করা প্রত্যেকটি লোকের যুক্তি খণ্ডন করে তুমি তাদেরই দোষী করবে। এ-ই হল সদাপ্রভুর দাসদের অধিকার আর তাদের উপযুক্ত পাওনা।”

\c 55
\p
পিপাসিতদের নিমন্ত্রণ

\v 1 সদাপ্রভু বলছেন, “হে পিপাসিত লোকেরা, তোমরা সবাই জলের কাছে এস; যার পয়সা নেই সেও এসে কিনে খেয়ে যাক। এস, বিনা পয়সায়, বিনামূল্যে আংগুর-রস আর দুধ কেনো। 
\v 2 যা কোন খাবার নয় তার জন্য কেন পয়সা খরচ করবে? যা তৃপ্তি দেয় না তার জন্য কেন পরিশ্রম করবে? শোন, আমার কথা শোন, যা ভাল তা-ই খাও; তাতে সবচেয়ে ভাল খাবার পেয়ে তোমাদের প্রাণ আনন্দিত হবে। 
\v 3 আমার কথায় কান দাও, আমার কাছে এস; আমার কথা শোন যেন তোমরা জীবিত থাক। আমার বিশ্বস্ততায় ভরা ভালবাসার দরুন আমি দায়ূদের কাছে যে প্রতিজ্ঞা করেছি সেই অনুসারে আমি তোমাদের জন্য একটা চিরস্থায়ী ব্যবস্থা স্থাপন করব। 
\v 4 দেখ, আমি তাকে জাতিদের কাছে একজন সাক্ষী, একজন নেতা ও তাদের সেনাপতি হিসাবে নিযুক্ত করেছি। 
\v 5 সত্যিই, যে জাতিদের তোমরা চিনতে না তাদের ডাকবে আর সেই জাতিরা, যারা তোমাদের চেনে না তারা দৌড়ে তোমাদের কাছে আসবে। তোমাদের ঈশ্বর সদাপ্রভু, ইস্রায়েলের সেই পবিত্রজনের জন্যই তারা তা করবে, কারণ তিনি তোমাদের গৌরবে পূর্ণ করেছেন।”

\v 6 সদাপ্রভু কাছে থাকতেই তাঁর দিকে ফেরো; তিনি কাছে থাকতে থাকতে তাঁকে ডাক। 
\v 7 দুষ্ট লোক তার পথ ত্যাগ করুক আর মন্দ লোক তার সব চিন্তা ত্যাগ করুক। সে সদাপ্রভুর দিকে ফিরুক, তাতে তিনি তার উপর মমতা করবেন; আমাদের ঈশ্বরের দিকে ফিরুক, কারণ তিনি সম্পূর্ণভাবেই ক্ষমা করবেন।

\v 8 সদাপ্রভু বলছেন, “আমার চিন্তা তোমাদের চিন্তার মত নয়, আমার পথও তোমাদের পথের মত নয়। 
\v 9 মহাকাশ যেমন পৃথিবীর চেয়ে অনেক উঁচু, তেমনি আমার পথ তোমাদের পথের চেয়ে, আমার চিন্তা তোমাদের চিন্তার চেয়ে অনেক উঁচু। 
\v 10 বৃষ্টি ও তুষার আকাশ থেকে নেমে আসে আর পৃথিবীকে জল দান না করে সেখানে ফিরে যায় না, বরং তাতে ফুল ও ফল ধরায় এবং যে বীজ বোনে তার জন্য শস্য আর যে খায় তার জন্য খাবার দান করে। 
\v 11 ঠিক তেমনি আমার মুখ থেকে বের হওয়া বাক্য নিষ্ফল হয়ে আমার কাছে ফিরে আসবে না, বরং তা আমার ইচ্ছামত কাজ করবে আর যে উদ্দেশ্যে আমি পাঠিয়েছি তা সফল করবে। 
\v 12 তোমরা আনন্দের সংগে বাইরে যাবে আর শান্তিতে তোমাদের নিয়ে যাওয়া হবে। পাহাড়-পর্বতগুলো তোমার সামনে জোরে জোরে গান গাইবে আর মাঠের সমস্ত গাছপালা হাততালি দেবে। 
\v 13 কাঁটাঝোপের বদলে বেরস আর কাঁটাগাছের বদলে গুলমেঁদি জন্মাবে। সদাপ্রভুর সুনামের জন্য একটা চিরস্থায়ী চিহ্ন হিসাবে এই সব হবে। সেই চিহ্ন কখনও ধ্বংস হবে না।”

\c 56
\p
অন্যদের জন্য উদ্ধার

\v 1 সদাপ্রভু বলছেন, “তোমরা ন্যায়বিচার রক্ষা কর এবং ন্যায় কাজ কর, কারণ আমার দেওয়া উদ্ধার কাছে এসে গেছে আর কিভাবে তোমরা আমার গ্রহণযোগ্য হতে পার তার উপায় শীঘ্রই প্রকাশিত হবে। 
\v 2 ধন্য সেই লোক, যে এই সব কাজ করে; ধন্য সেই মানুষ, যে তা করতে মনোযোগী হয়। বিশ্রামবার অপবিত্র না করে যে লোক তা পালন করে আর মন্দ কাজ করা থেকে তার হাত সরিয়ে রাখে, সে ধন্য।”

\v 3 সদাপ্রভুর উপাসনা করে এমন কোন বিদেশী না বলুক, “সদাপ্রভু নিশ্চয়ই আমাকে তাঁর লোকদের মধ্য থেকে বাদ দেবেন।” কোন খোজা লোক না বলুক, “আমি কেবল একটা শুকনা গাছ,” 
\v 4 কারণ সদাপ্রভু এই কথা বলছেন, “খোজারা যদি আমার বিশ্রামবার পালন করে, আমি যা পছন্দ করি তা-ই বেছে নেয় আর আমার ব্যবস্থা শক্ত করে ধরে রাখে, 
\v 5 তবে তাদের ছেলেমেয়ে থাকলে যে নাম থাকত তার চেয়ে আমার ঘর ও দেয়ালের ভিতরে তাদের নাম স্থাপন করে তা আমি আরও স্মরণীয় করে রাখব। আমি তাদের এমন চিরস্থায়ী নাম দেব যা মুছে ফেলা হবে না। 
\v 6 এছাড়া যে বিদেশীরা আমার সেবার জন্য আর আমাকে ভালবাসবার ও আমার দাস হবার জন্য আমার কাছে নিজেদের দিয়ে দেয় এবং যারা বিশ্রামবার অপবিত্র না করে তা পালন করে আর আমার ব্যবস্থা শক্ত করে ধরে রাখে, 
\v 7 তাদের আমি আমার পবিত্র পাহাড়ে নিয়ে আসব আর আমার ঘরে, অর্থাৎ প্রার্থনার ঘরে তাদের আনন্দ দান করব। আমার বেদীর উপরে তাদের পোড়ানো ও অন্যান্য উৎসর্গ গ্রহণ করা হবে। এইজন্য আমার ঘরকে সমস্ত জাতির প্রার্থনার ঘর বলা হবে।”

\v 8 প্রভু সদাপ্র্রভু, যিনি বিদেশে ছড়িয়ে থাকা ইস্রায়েলীয়দের জড়ো করেন তিনি এই কথা ঘোষণা করছেন, “যাদের আগেই জড়ো করা হয়েছে তাদের সংগে অন্য জাতির লোকদেরও আমি জড়ো করব।”
ইস্রায়েলীয় নেতাদের দোষের কথা

\v 9 মাঠের ও বনের সব পশু, তোমরা এসে খেয়ে ফেল। 
\v 10 ইস্রায়েলের পাহারাদারেরা অন্ধ, তাদের কোন জ্ঞান নেই। তারা সবাই যেন বোবা কুকুর, তারা ঘেউ ঘেউ করতে পারে না। তারা শুয়ে শুয়ে স্বপ্ন দেখে ও ঘুমাতে ভালবাসে। 
\v 11 তারা এমন কুকুরের মত যাদের খিদে বেশী; তাদের কখনও তৃপ্তি হয় না। তারা বুদ্ধিহীন রাখাল; তারা সবাই নিজের নিজের পথের দিকে ফিরেছে আর নিজের লাভের চেষ্টা করছে। 
\v 12 প্রত্যেকে বলে, “চল, আংগুর-রস আনি; চল, আমরা পেট ভরে মদ খাই। আজকের চেয়ে কাল আরও ভাল হবে।”

\c 57
\p

\v 1 সৎ লোকেরা যে ধ্বংস হয়ে যাচ্ছে তার দিকে কেউ মনোযোগ দেয় না। ঈশ্বরভক্ত লোকদের নিয়ে যাওয়া হচ্ছে, কিন্তু কেউ বুঝতে পারছে না যে, মন্দের হাত থেকে রক্ষা করবার জন্য তাদের নিয়ে যাওয়া হচ্ছে। 
\v 2 যারা ঠিক পথে চলে তারা শান্তি পাবে; তারা মৃত্যুর মধ্য দিয়ে বিশ্রাম পাবে।

\v 3 সদাপ্রভু বলছেন, “হে যাদুকারিণীর ছেলেরা, ব্যভিচারী ও বেশ্যার সন্তানেরা, তোমরা এখানে এস। 
\v 4 তোমরা কাকে ঠাট্টা করছ? কাকে তোমরা মুখ ভেংগাচ্ছ ও জিভ্ দেখাচ্ছ? তোমরা কি অন্যায়কারীদের বংশ ও মিথ্যাবাদীদের সন্তান নও? 
\v 5 তোমরা তো এলোন গাছগুলোর মধ্যে, ডালপালা ছড়ানো প্রত্যেকটা সবুজ গাছের নীচে কামনায় জ্বলে ওঠো; তোমরা উপত্যকায় উপত্যকায় আর পাহাড়ের ফাটলে ফাটলে তোমাদের ছেলেমেয়েদের বলি দিয়ে থাক।

\v 6 “হে ইস্রায়েল, তুমি উপত্যকার সমান পাথরগুলোই পূজা করে থাক; ওরা, ওরাই তোমার সম্পত্তি। হ্যাঁ, ওদের কাছেই তুমি ঢালন-উৎসর্গ ঢেলে দিয়েছ আর শস্য-উৎসর্গ করেছ। এই সব ব্যাপার দেখে কি আমি চুপ করে থাকব? 
\v 7 তুমি উঁচু পাহাড়ের উপরে তোমার বিছানা পেতেছ, আর তোমার উৎসর্গের অনুষ্ঠানের জন্য তুমি সেখানে উঠে গিয়েছ। 
\v 8 তোমার ঘরের ভিতরে তুমি তোমার পূজার জিনিস রেখেছ। আমাকে ত্যাগ করে অন্যদের পেয়ে তুমি কাপড় খুলে খাটে উঠেছ, আর নিজের বিছানা বড় করে তাদের সংগেই থাকবার চুক্তি করেছ; তুমি তাদের সংগে থাকতে ভালবেসেছ ও তাদের উলংগতা দেখেছ। 
\v 9 তুমি জলপাইয়ের তেল মেখে রাজার কাছে গিয়েছ আর প্রচুর পরিমাণে সুগন্ধি ব্যবহার করেছ। তোমার দূতদের তুমি দূর দেশে পাঠিয়েছ, এমন কি, মৃতস্থান পর্যন্তও পাঠিয়েছ। 
\v 10 তোমার এই সব যাওয়া-আসার ফলে তুমি ক্লান্ত হয়ে পড়েছ, তবুও ‘আশা নেই,’ এই কথা বল নি। কিন্তু তুমি পূজা করে নতুন শক্তি পেয়েছ, কাজেই তুমি দুর্বল হয়ে পড় নি।

\v 11 “কাকে তুমি এত ভয় করেছ যার জন্য তুমি আমার কাছে মিথ্যা কথা বলেছ, আমাকে ভুলে গেছ আর আমার প্রতি অমনোযোগী হয়েছ? আমি অনেক দিন ধরে চুপ করে আছি, সেইজন্যই কি তুমি আমাকে ভয় কর না? 
\v 12 তোমার সততা ও তোমার কাজ যে কি তা আমি প্রকাশ করব; সেগুলো তো তোমার কোন উপকারে আসবে না। 
\v 13 সাহায্যের জন্য যখন তুমি কাঁদবে তখন তোমার জড়ো করা মূর্তিগুলোই তোমাকে রক্ষা করুক। বাতাস তাদের সকলকে বয়ে নিয়ে যাবে; সামান্য একটা নিঃশ্বাস তাদের উড়িয়ে নিয়ে যাবে। কিন্তু যে লোক আমার আশ্রয় নেয় সে দেশের এবং আমার পবিত্র পাহাড়ের অধিকার পাবে।”

\v 14 সদাপ্রভু বলবেন, “রাস্তা তৈরী কর, তৈরী কর, তা প্রস্তুত কর। আমার লোকদের সামনে থেকে সমস্ত বাধা সরিয়ে ফেল।”

\v 15 যিনি মহান ও গৌরবে পূর্ণ, যিনি চিরকাল জীবিত, যাঁর নাম পবিত্র, তিনি বলছেন, “আমি উঁচু ও পবিত্র জায়গায় বাস করি, কিন্তু যার মন নম্র, যার মন ভেংগে চুরমার হয়েছে আমি তার সংগেও বাস করি যাতে নম্রদের ও মন ভেংগে চুরমার হওয়া লোকদের অন্তরকে আমি নতুন করে তুলতে পারি। 
\v 16 আমি চিরকালের জন্য মানুষকে দোষী করব না কিম্বা আমার ক্রোধ সব সময় তাদের উপর থাকবে না। যদি থাকে তাহলে মানুষ, যে মানুষকে আমি তৈরী করেছি তারা তো আমার সামনে শেষ হয়ে যাবে। 
\v 17 তাদের লোভের জন্য আমি ক্রোধে জ্বলে উঠেছিলাম, আর তাদের শাস্তি দিয়ে ভীষণ অসন্তোষে আমার মুখ ফিরিয়ে নিয়েছিলাম; তবুও তারা তাদের ইচ্ছামত পথে চলতে লাগল। 
\v 18 আমি মানুষের সব ব্যবহার দেখেছি, তবুও আমি তাদের সুস্থ করব। আমি তাদের পরিচালনা করব এবং যারা শোক করে তাদের সান্ত্বনা দান করব। 
\v 19 তাতে তারা বলবে, ‘কাছের ও দূরের সকলের মংগল হোক।’ আমি সদাপ্রভু বলছি যে, আমি তাদের সুস্থ করব।”

\v 20 কিন্তু দুষ্টেরা দুলতে থাকা সমুদ্রের মত যার ঢেউ পাঁক ও কাদা উপরে উঠায়। 
\v 21 আমার ঈশ্বর বলছেন, “দুষ্টদের কোন শান্তি নেই।”

\c 58
\p
সত্যিকারের উপবাস

\v 1 সদাপ্রভু বলছেন, “জোরে চিৎকার কর, সমস্ত শক্তি দিয়ে চিৎকার কর; শিংগার আওয়াজের মত জোরে আওয়াজ কর। আমার লোকদের কাছে তাদের অন্যায়ের কথা আর যাকোবের বংশের কাছে তাদের পাপের কথা জানাও। 
\v 2 তাদের দেখলে মনে হয় দিনের পর দিন যেন তারা আমার ইচ্ছামত চলছে আর আমার পথ জানবার জন্য তাদের আগ্রহ আছে; তারা যেন এমন একটা জাতি যারা ঠিক কাজ করে আর তাদের ঈশ্বরের আদেশ ত্যাগ করে না; তারা যেন আমার কাছে ন্যায়বিচার সম্বন্ধে জানতে চায় আর যেন ঈশ্বরের কাছে আসতে আগ্রহী। 
\v 3 তারা বলে, ‘আমরা উপবাস করেছি আর তুমি তা চেয়ে দেখলে না কেন? আমরা কষ্ট স্বীকার করেছি আর তুমি তা লক্ষ্য করলে না কেন?’ কিন্তু দেখ, তোমাদের উপবাসের দিনে তোমরা তো নিজেদের সন্তুষ্ট করে থাক, আর তোমাদের সব কর্মচারীদের উপর অত্যাচার করে থাক। 
\v 4 উপবাস করবার ফলে তোমরা ঝগড়া আর বিবাদ করে থাক এবং ঘুষি মেরে একে অন্যকে আঘাত করে থাক। তোমরা এইভাবে উপবাস করলে আশা করতে পারবে না যে, আমি তোমাদের কথা শুনব। 
\v 5 আমি কি এই রকম উপবাস চেয়েছি? তোমাদের উপবাস তো কেবল নিজেদের কষ্ট দেওয়া; তা কেবল নল-খাগড়ার মত মাথা নোয়ানো আর ছালার চটের ও ছাইয়ের উপর শুয়ে থাকা। এটাকেই কি তোমরা উপবাস আর সদাপ্রভুর দয়া দেখাবার দিন বল?

\v 6 “আসলে আমি এই রকম উপবাস চাই: তোমরা অবিচারের শিকল আর জোয়ালের দড়ি খুলে দাও, অত্যাচারিতদের মুক্তি দাও আর প্রত্যেকটি জোয়াল ভেংগে ফেল, 
\v 7 খিদে পাওয়া লোকদের তোমাদের খাবার ভাগ করে দাও, ঘুরে বেড়ানো গরীব লোককে নিজের ঘরে আশ্রয় দাও, উলংগকে দেখলে তাকে কাপড় পরাও, আর নিজেদের আত্মীয়-স্বজনের দিক থেকে মুখ ফিরিয়ে নিয়ো না। এই সব কাজ করাই হল আসল উপবাস। 
\v 8 তাহলে তোমাদের আলো ভোরের মত প্রকাশ পাবে আর শীঘ্রই তোমরা সুস্থতা লাভ করবে; তোমাদের সততা তোমাদের আগে আগে যাবে আর আমার গৌরব তোমাদের পিছন দিকের রক্ষক হবে। 
\v 9 তখন তোমরা প্রার্থনা করলে আমি উত্তর দেব; তোমরা সাহায্যের জন্য ডাকলে আমি বলব, ‘এই যে আমি।’
“যদি তোমরা তোমাদের কাছ থেকে অত্যাচারীর জোয়াল, বিদ্রূপের ইংগিত এবং হিংসাপূর্ণ কথাবার্তা ত্যাগ কর, 
\v 10 যদি খিদে পাওয়া লোকদের প্রতি মমতা দেখিয়ে তাদের খাবার দাও, তাহলে অন্ধকারেও তোমাদের আলো জ্বলে উঠবে আর তোমাদের রাত হবে দুপুর বেলার মত। 
\v 11 আমি সদাপ্রভুই তোমাদের সব সময় পরিচালনা করব; শুকিয়ে যাওয়া দেশে আমি তোমাদের প্রয়োজন মিটাব আর তোমাদের দেহকে শক্তি দান করব। তোমরা ভালভাবে জল পাওয়া বাগানের মত হবে আর এমন ফোয়ারার মত হবে যার জল কখনও শুকাবে না। 
\v 12 তোমাদের লোকেরা আগেকার ধ্বংস হওয়া জায়গাগুলো আবার তৈরী করবে আর অনেক কাল আগেকার ভিত্তিগুলোর উপরে আবার গাঁথবে; তোমাদের বলা হবে ভাংগা দেয়ালের এবং বসতিস্থানের রাস্তাগুলোর মেরামতকারী।

\v 13 “যদি তোমরা বিশ্রামবার পালন কর ও আমার পবিত্র দিনে নিজেদের সন্তুষ্ট না কর, যদি বিশ্রামবারকে আনন্দদায়ক আর সদাপ্রভুর দিনকে সম্মানের যোগ্য মনে কর, যদি নিজেদের খুশীমত না চলে সেই দিনের সম্মান রাখ আর যা খুশী তা না কর বা বাজে কথা না বল, 
\v 14 তাহলে আমাকে নিয়েই তোমরা আনন্দে মেতে থাকবে আর আমি পৃথিবীর সব উঁচু জায়গার অধিকার তোমাদের দেব। এছাড়া আমি তোমাদের পিতা যাকোবের অধিকার তোমাদের ভোগ করতে দেব। আমি সদাপ্রভু এই কথা বলছি।”

\c 59
\p
ইস্রায়েলের পাপ

\v 1 দেখ, সদাপ্রভুর হাত এত খাটো নয় যে, তিনি উদ্ধার করতে পারেন না; তাঁর কানও এত ভারী নয় যে, তিনি শুনতে পান না। 
\v 2 কিন্তু তোমাদের অন্যায় সদাপ্রভুর কাছ থেকে তোমাদের আলাদা করে দিয়েছে। তোমাদের পাপের দরুন তিনি তাঁর মুখ তোমাদের কাছ থেকে ফিরিয়ে নিয়েছেন; সেইজন্য তিনি শোনেন না। 
\v 3 তোমাদের হাত রক্তে আর আংগুল পাপে অশুচি হয়েছে। তোমাদের মুখ মিথ্যা কথা বলেছে আর তোমাদের জিভ্ দুষ্টতার কথা বলে। 
\v 4 কেউ ন্যায়ভাবে মামলা করে না, কেউ সততার সংগে মামলার ওকালতি করে না। তারা বাজে যুক্তির উপর নির্ভর করে আর মিথ্যা কথা বলে; তারা দুষ্টতা গর্ভে ধরে আর মন্দতার জন্ম দেয়। 
\v 5 তারা বিষাক্ত সাপের ডিমে তা দেয় আর মাকড়সার জাল বোনে। যে কেউ সেই ডিম খায় সে মরে; সেগুলোর একটা ভাঙ্গলে বিষাক্ত সাপ বের হয়। 
\v 6 তাদের মাকড়সার জালে কাপড় হয় না; তারা যা পরে তা দিয়ে নিজেদের ঢাকতে পারে না। তাদের সব কাজ মন্দ, তাদের হাতে আছে অনিষ্টের কাজ। 
\v 7 তাদের পা পাপের দিকে দৌড়ে যায়; তারা নির্দোষীর রক্তপাত করবার জন্য তাড়াতাড়ি যায়। তাদের চিন্তা সবই মন্দ এবং তাদের পথে ধ্বংস ও সর্বনাশ থাকে। 
\v 8 তারা শান্তির পথ জানে না; তাদের পথে কোন ন্যায়বিচার নেই। তারা নিজেদের পথ আঁকাবাঁকা করেছে; যারা সেই পথে চলে তারা শান্তি কি তা জানে না।
পাপ স্বীকার

\v 9 সেইজন্য ন্যায়বিচার আমাদের কাছ থেকে দূরে থাকে আর সততা আমাদের কাছ পর্যন্ত পৌঁছায় না। আমরা আলো পেতে চাই, কিন্তু সবই অন্ধকার; উজ্জ্বলতা পেতে চাই, কিন্তু ঘন ছায়ায় চলি। 
\v 10 আমরা অন্ধের মত দেয়াল হাতড়ে বেড়াই; যাদের চোখ নেই তাদের মতই পথ হাতড়াই। যেন সন্ধ্যা হয়েছে সেইভাবে আমরা দুপুরেই উছোট খাই; আমরা জীবিতদের মধ্যে মরার মত। 
\v 11 আমরা সবাই ভাল্লুকের মত গর্জন করি, ঘুঘুর মত কাতর স্বরে ডাকি। আমরা ন্যায়বিচার পেতে চাই, কিন্তু পাই না; আমরা উদ্ধার পেতে চাই, কিন্তু তা অনেক দূরে থাকে।

\v 12 হে সদাপ্রভু, তোমার চোখে আমাদের অন্যায় অনেক বেশী; আমাদের পাপ আমাদের বিরুদ্ধে সাক্ষ্য দেয়। আমাদের অন্যায় আমাদের সংগে সংগেই রয়েছে আর আমাদের দোষের বিষয় আমরা জানি। 
\v 13 সেগুলো হল, বিদ্রোহ আর তোমাকে অস্বীকার করা, আমাদের ঈশ্বরের কাছ থেকে দূরে সরে যাওয়া, অত্যাচার ও বিদ্রোহের জন্য উস্কে দেওয়া আর অন্তর থেকে মিথ্যা কথা বের করে এনে তা বলা। 
\v 14 সেইজন্য ন্যায়বিচারকে হটিয়ে দেওয়া হয়েছে আর ন্যায্যতা দূরে দাঁড়িয়ে আছে; সত্য রাস্তায় রাস্তায় উছোট খেয়েছে, সততা ঢুকতে পারছে না। 
\v 15 সত্যকে কোথাও খুঁজে পাওয়া যায় না, আর যে মন্দকে ত্যাগ করে সে অত্যাচারের শিকার হয়।
ইস্রায়েলের মুক্তিলাভ
সদাপ্রভু এই সব দেখলেন আর ন্যায়বিচার নেই বলে অসন্তুষ্ট হলেন। 
\v 16 তিনি দেখে অবাক হলেন যে, ন্যায়বিচারের পক্ষে দাঁড়াবার জন্য কেউ নেই; কাজেই তিনি তাঁর শক্তিশালী হাত দিয়েই উদ্ধারের কাজ করলেন আর এই কাজে তাঁর ন্যায্যতা তাঁকে সাহায্য করল। 
\v 17 তিনি বুক রক্ষার জন্য ন্যায্যতা পরলেন আর মাথা রক্ষার জন্য উদ্ধার মাথায় দিলেন। তিনি প্রতিশোধের পোশাক পরলেন আর চাদরের মত করে আগ্রহ গায়ে জড়ালেন। 
\v 18 লোকেরা যা করেছে তা-ই তিনি তাদের ফিরিয়ে দেবেন; তাঁর বিপক্ষদের উপর ক্রোধ ঢেলে দেবেন আর শত্রুদের কুকাজের শাস্তি দেবেন। দূর দেশের লোকদের যা পাওনা তা-ই তিনি তাদের দেবেন। 
\v 19 পশ্চিম দিকের লোকেরা সদাপ্রভুকে ভক্তিপূর্ণ ভয় করবে আর পূর্ব দিকের লোকেরা তাঁর মহিমা দেখে ভক্তিপূর্ণ ভয় পাবে, কারণ সদাপ্রভু তাঁর নিঃশ্বাসের ঝাপ্টায় তাড়ানো বাঁধ-ভাংগা বন্যার মত আসবেন। 
\v 20 সদাপ্রভু বলছেন, “যাকোবের যারা পাপ থেকে মন ফিরিয়েছে তাদের জন্য মুক্তিদাতা সিয়োনে আসবেন। 
\v 21 তাদের জন্য আমার ব্যবস্থা এই: আমার যে আত্মা তোমাদের উপরে আছে আর আমার যে কথা আমি তোমাদের মুখে দিয়েছি তা তোমাদের, তোমাদের ছেলেমেয়েদের ও তাদের বংশধরদের মুখ থেকে চলে যাবে না; তা এখন থেকে চিরকাল থাকবে। আমি সদাপ্রভু এই কথা বলছি।”

\c 60
\p
যিরূশালেমের গৌরব

\v 1 সদাপ্রভু বলছেন, “হে যিরূশালেম,
ওঠো, আলো দাও, কারণ তোমার আলো এসে গেছে;
সদাপ্রভুর মহিমা তোমাকে আলো দিচ্ছে।

\v 2 দেখ, পৃথিবী আঁধারে ঢেকে গেছে
আর জাতিদের উপরে এসেছে ঘন অন্ধকার,
কিন্তু সদাপ্রভু তোমার উপরে আলো দেবেন
আর তাঁর মহিমা তোমার উপরে প্রকাশিত হবে।

\v 3 জাতিরা তোমার আলোর কাছে আসবে;
রাজারা তোমার ভোরের উজ্জ্বলতার কাছে আসবে।

\v 4 “তুমি চোখ তুলে চারপাশে তাকিয়ে দেখ,
তারা সকলে একত্র হয়ে তোমার কাছে আসছে;
তোমার ছেলেরা দূর থেকে আসছে
আর তোমার মেয়েদের কোলে করে আনা হচ্ছে।

\v 5 তা দেখে তুমি আনন্দে উজ্জ্বল হবে,
মহা আনন্দে তোমার বুক ফুলে উঠবে;
সাগরের ধন তোমার কাছে আনা হবে,
জাতিদের ধন-সম্পদ তোমার কাছে আসবে।

\v 6 মরুযাত্রীদের উটের বহরে তোমার দেশ ছেয়ে যাবে,
ছেয়ে যাবে মিদিয়ন ও ঐফার শক্তিশালী উটে।
তারা সোনা আর সুগন্ধি ধূপ নিয়ে শিবা দেশ থেকে আসবে
আর সদাপ্রভুর গৌরব ঘোষণা করবে।

\v 7 কেদরের ভেড়ার পালগুলো তোমার কাছে জড়ো হবে,
নবায়োতের ভেড়া তোমার কাজে লাগবে;
আমার বেদীর উপরে উৎসর্গ হিসাবে আমি সেগুলো গ্রহণ করব,
আর আমার গৌরবময় ঘর আমি আরও গৌরবময় করব।

\v 8 “নিজের নিজের বাসার দিকে ঘুঘু যেমন উড়ে আসে
তেমনি এরা কারা মেঘের মত উড়ে আসছে?

\v 9 সত্যিই দূর দেশের লোকেরা আমার জন্য অপেক্ষা করছে;
তোমার ছেলেদের ও তাদের সোনা-রূপা নিয়ে দূর থেকে
বড় বড় তর্শীশ-জাহাজ সবার আগে আগে আসছে।
ইস্রায়েলের সেই পবিত্রজনের,
তোমার ঈশ্বর সদাপ্রভুর গৌরব করবার জন্য
তোমার ছেলেরা আসছে,
কারণ তোমাকে তিনি জাঁকজমকে সাজিয়েছেন।

\v 10 “বিদেশীরা তোমার দেয়াল আবার গাঁথবে
আর তাদের রাজারা তোমার সেবা করবে।
যদিও ক্রোধে আমি তোমাকে আঘাত করেছি
তবুও দয়া করে আমি তোমাকে মমতা করব।

\v 11 তোমার ফটকগুলো সব সময় খোলা থাকবে,
দিনে ও রাতে কখনও সেগুলো বন্ধ থাকবে না
যাতে জাতিদের ধন-সম্পদ লোকে তোমার কাছে আনতে পারে;
তাদের রাজাদেরও নিয়ে আসা হবে।

\v 12 যে জাতি বা রাজ্য তোমার সেবা করবে না তা ধ্বংস হবে,
তা সম্পূর্ণভাবে ধ্বংস হয়ে যাবে।

\v 13 “লেবাননের গৌরব তোমার কাছে আসবে;
আমার পবিত্র জায়গা সাজাবার জন্য
আসবে বেরস, ঝাউ ও তাশূর গাছ;
আমার পা রাখবার জায়গাকে আমি গৌরব দান করব।

\v 14 তোমাকে যারা অত্যাচার করত
তাদের ছেলেরা মাথা নীচু করে তোমার সামনে আসবে;
যারা তোমাকে তুচ্ছ করত তারা সবাই তোমাকে প্রণাম করবে
আর তোমাকে সদাপ্রভুর শহর,
ইস্রায়েলের সেই পবিত্রজনের সিয়োন বলে ডাকবে।

\v 15 “যদিও তোমাকে ত্যাগ ও ঘৃণা করা হয়েছিল,
কেউ তোমার মধ্য দিয়ে যেত না,
তবুও আমি তোমাকে করব চিরস্থায়ী গর্বের পাত্র
আর বংশের পর বংশের সকলের আনন্দের বিষয়।

\v 16 মা যেমন তার সন্তানকে দুধ খাওয়ায়
তেমনি জাতিরা ও রাজারা তাদের ভাল ভাল জিনিস তোমাকে দেবে।
তখন তুমি জানবে যে, আমি সদাপ্রভুই তোমার উদ্ধারকর্তা,
তোমার মুক্তিদাতা, যাকোবের সেই শক্তিশালী জন।

\v 17 আমি তোমার জন্য আনব ব্রোঞ্জের বদলে সোনা
আর লোহার বদলে রূপা।
কাঠের বদলে আমি তোমার জন্য আনব ব্রোঞ্জ
আর পাথরের বদলে লোহা।
আমি মংগলকে করব তোমার শাসনকর্তা
আর সততাকে করব তোমার নেতা।

\v 18 কোন অনিষ্টের কথা আর তোমার দেশে শোনা যাবে না,
তোমার সীমানার মধ্যে শোনা যাবে না
কোন ধ্বংস বা বিনাশের কথা।
তোমার দেয়ালগুলোর নাম হবে উদ্ধার
আর তোমার ফটকগুলোর নাম হবে প্রশংসা।

\v 19 দিনের বেলা সূর্যের আলো তোমার আর দরকার হবে না,
চাঁদের উজ্জ্বলতাও তোমার লাগবে না,
কারণ সদাপ্রভুই হবেন তোমার চিরস্থায়ী আলো,
আর তোমার ঈশ্বরই হবেন তোমার জাঁকজমক।

\v 20 তোমার সূর্য আর কখনও অস্ত যাবে না,
তোমার চাঁদও আর ক্ষীণ হয়ে যাবে না।
সদাপ্রভুই হবেন তোমার চিরস্থায়ী আলো;
তোমার শোকের দিন শেষ হবে।

\v 21 তখন তোমার সব লোকেরা সৎ হবে;
তারা চিরদিনের জন্য দেশ অধিকার করবে।
তারা আমার লাগানো চারা, আমার হাতের কাজ;
তাদের মধ্য দিয়ে আমার জাঁকজমক প্রকাশিত হবে।

\v 22 তোমাদের মধ্যে যে ছোট সে হাজার জন হবে,
আর যে সবচেয়ে ছোট সে একটা শক্তিশালী জাতি হবে।
আমি সদাপ্রভু; সময়মত আমি তা তাড়াতাড়িই করব।”

\c 61
\p
সদাপ্রভুর দয়া দেখাবার সময়

\v 1 প্রভু সদাপ্রভুর আত্মা আমার উপর আছেন, কারণ তিনিই আমাকে নিযুক্ত করেছেন যেন আমি গরীবদের কাছে সুখবর প্রচার করি। তিনি আমাকে পাঠিয়েছেন যাতে আমি লোকদের ভাংগা মন জোড়া দিতে পারি এবং বন্দীদের কাছে স্বাধীনতা আর কয়েদীদের কাছে মুক্তি ঘোষণা করতে পারি; 
\v 2 যাতে আমি সদাপ্রভুর দয়া দেখাবার সময়ের কথা আর আমাদের ঈশ্বরের প্রতিশোধের দিনের কথা ঘোষণা করতে পারি এবং যারা শোক করছে তাদের সান্ত্বনা দিতে পারি; 
\v 3 যাতে সিয়োনে যারা শোক করছে তাদের মাথার উপর আমি ছাইয়ের বদলে সৌন্দর্যের মুকুট দিতে পারি; যাতে আমি শোকের বদলে আনন্দের তেল আর হতাশার বদলে প্রশংসার পোশাক দিতে পারি। তাদের বলা হবে সততার এলোন গাছ; সদাপ্রভু তা লাগিয়েছেন যেন তাদের মধ্য দিয়ে তাঁর গৌরব প্রকাশ পায়।

\v 4 তারা পুরানো দিনের ধ্বংস হওয়া স্থানগুলো আবার গাঁথবে ও মেরামত করবে। যে সব শহরগুলো বংশের পর বংশ ধরে ধ্বংস হয়ে ছিল সেগুলো তারা আবার নতুন করে গড়বে। 
\v 5 অন্য জাতির লোকেরা এসে তোমাদের ভেড়ার পাল চরাবে; বিদেশীরা তোমাদের শস্য ক্ষেত ও আংগুর ক্ষেতে কাজ করবে। 
\v 6 তোমাদের বলা হবে সদাপ্রভুর পুরোহিত; তোমাদের নাম হবে আমাদের ঈশ্বরের সেবাকারী। তোমরা জাতিদের ধন-সম্পদ ভোগ করবে আর তাদের ধন দিয়ে গর্ব করবে। 
\v 7 আমার লোকেরা লজ্জার বদলে সম্পত্তির দুই গুণ ভাগ পাবে, আর অসম্মানের বদলে তারা তাদের সম্পত্তিতে আনন্দ করবে। তাদের দেশে তারা দুই গুণ ভাগ পাবে আর তাদের চিরস্থায়ী আনন্দ হবে। 
\v 8 সদাপ্রভু বলছেন, “আমি ন্যায়বিচার ভালবাসি আর ডাকাতি ও অন্যায় ঘৃণা করি। আমার বিশ্বস্ততায় আমি তাদের পুরস্কার দেব আর তাদের জন্য একটা চিরস্থায়ী ব্যবস্থা স্থাপন করব। 
\v 9 জাতিদের মধ্যে তাদের বংশধরেরা আর লোকদের মধ্যে তাদের সন্তানেরা নাম-করা হবে। যারা তাদের দেখবে তারা সবাই বুঝতে পারবে যে, এরা সেই জাতি যাদের সদাপ্রভু আশীর্বাদ করেছেন।”

\v 10 আমি সদাপ্রভুকে নিয়ে খুব খুশী হব; আমার প্রাণ আমার ঈশ্বরকে নিয়ে আনন্দ করবে, কারণ বর যেমন নিজের মাথায় পাগড়ী পরে আর কনে নিজেকে অলংকার দিয়ে সাজায় তেমনি করে তিনি আমাকে উদ্ধারের কাপড় পরিয়েছেন আর সততার পোশাকে সাজিয়েছেন। 
\v 11 মাটিতে যেমন চারা গজায় আর বাগানে বীজ থেকে গাছ গজায় তেমনি করে প্রভু সদাপ্রভু সমস্ত জাতির সামনে সততা ও প্রশংসার চারা গজাবেন।
\c 62
\p
যিরূশালেমের নতুন নাম

\v 1 আমি সিয়োনের পক্ষে আছি তাই চুপ করে থাকব না, যিরূশালেমের পক্ষে আছি তাই বসে থাকব না, যে পর্যন্ত না তার সততা ভোরের উজ্জ্বলতার মত আর তার উদ্ধার জ্বলন্ত মশালের মত হয়ে দেখা দেয়। 
\v 2 হে যিরূশালেম, জাতিরা তোমার সততা আর সমস্ত রাজারা তোমার মহিমা দেখবে। তোমাকে একটা নতুন নামে ডাকা হবে; সদাপ্রভুই সেই নাম দেবেন। 
\v 3 তুমি সদাপ্রভুর হাতে একটা জাঁকজমকপূর্ণ মুকুট হবে আর তোমার ঈশ্বরের হাতে হবে একটা রাজমুকুট। 
\v 4 তারা আর তোমাকে “ত্যাগ করা” বলবে না কিম্বা তোমার দেশের নাম “জনশূন্য” দেবে না, বরং তোমাকে “আমার প্রীতির পাত্রী” বলা হবে, আর তোমার দেশকে “বিবাহিতা” বলা হবে, কারণ সদাপ্রভু তোমাকে নিয়ে খুশী হবেন আর তোমার দেশের বিয়ে হবে। 
\v 5 একজন যুবক যেমন একজন কুমারী মেয়েকে বিয়ে করে তেমনি তোমার লোকেরা তোমাকে বিয়ে করবে; বর যেমন কনেকে নিয়ে আনন্দ করে তেমনি তোমার ঈশ্বরও তোমাকে নিয়ে আনন্দ করবেন।

\v 6 -
\v 7 হে যিরূশালেম, আমি তোমার দেয়ালের উপর পাহারাদার নিযুক্ত করেছি; তারা দিনে বা রাতে কখনও চুপ করে থাকবে না। ওহে পাহারাদারেরা, যে পর্যন্ত না সদাপ্রভু যিরূশালেমকে স্থাপন করেন আর তাকে পৃথিবীর মধ্যে প্রশংসার পাত্র করে তোলেন সেই পর্যন্ত তোমরা সদাপ্রভুকে তাঁর প্রতিজ্ঞার কথা মনে করিয়ে দাও; নিজেদের বিশ্রাম দিয়ো না আর তাঁকেও বিশ্রাম দিয়ো না। 
\v 8 সদাপ্রভু তাঁর ডান হাত, তাঁর শক্তিশালী হাত দিয়ে শপথ করে বলেছেন, “আমি আর কখনও তোমার শস্য খাবার হিসাবে শত্রুদের দেব না এবং যে আংগুর-রসের জন্য তোমরা পরিশ্রম করেছ তা বিদেশীরা আর কখনও খাবে না। 
\v 9 যারা ফসল কেটে জড়ো করবে তারাই সেই ফসল খাবে আর সদাপ্রভুর প্রশংসা করবে। যারা আংগুর জড়ো করবে তারা আমার পবিত্র জায়গার উঠানে তার রস খাবে।”

\v 10 তোমরা এগিয়ে যাও, ফটকের মধ্য দিয়ে এগিয়ে যাও, লোকদের জন্য পথ প্রস্তুত কর। তোমরা রাজপথ তৈরী কর, তৈরী কর। সব পাথর সরিয়ে দাও; জাতিদের জন্য একটা পতাকা তোল। 
\v 11 সদাপ্রভু পৃথিবীর শেষ সীমা পর্যন্ত ঘোষণা করছেন, “সিয়োন-কন্যাকে বল, ‘দেখ, তোমার উদ্ধারকর্তা আসছেন। দেখ, তিনি যে পুরস্কার পেয়েছেন তা তাঁর সংগেই আছে; তাঁর পাওনা তাঁর কাছেই আছে।’ ” 
\v 12 তার লোকদের বলা হবে, “সদাপ্রভুর উদ্দেশ্যে আলাদা করা লোক, অর্থাৎ সদাপ্রভুর মুক্ত করা লোক।” হে যিরূশালেম, তোমাকে বলা হবে, “খুঁজে পাওয়া শহর, অর্থাৎ ফিরিয়ে আনা শহর।”

\c 63
\p
ঈশ্বরের প্রতিশোধ নেবার দিন

\v 1 যিনি ইদোমের বস্রা থেকে লাল রংয়ে রাংগানো পোশাকে আসছেন, উনি কে? যিনি জাঁকজমকপূর্ণ পোশাকে মহাশক্তিতে এগিয়ে আসছেন, উনি কে?
“এ আমি, আমি ন্যায়ভাবে কথা বলি, আমি মহাশক্তিতে উদ্ধার করি।”

\v 2 আংগুর মাড়াই করবার গর্তে যে লোক আংগুর মাড়াই করে তার মত তোমার পোশাক লাল কেন?

\v 3 “আমি একাই আংগুর মাড়াই করেছি; জাতিদের মধ্যে কেউ আমার সংগে ছিল না। আমি ভীষণ অসন্তুষ্ট হয়ে তাদের পায়ে দলেছি এবং ক্রোধে তাদের পায়ে মাড়িয়েছি; তাদের রক্তের ছিটা আমার পোশাকে লেগেছে আর সমস্ত কাপড়ে দাগ লেগেছে। 
\v 4 এখন মুক্ত করবার সময় এসে গেছে; সেইজন্য আমি প্রতিশোধের যে সময় ঠিক করেছিলাম তা-ও এসে গেছে। 
\v 5 আমি চেয়ে দেখলাম, কিন্তু সাহায্যকারী কাউকে পেলাম না; আমি আশ্চর্য হলাম যে, কেউ আমাকে সাহায্য করল না। সেইজন্য আমি নিজের শক্তিতেই উদ্ধারের কাজ করলাম, আর আমার ক্রোধ আমাকে উৎসাহ দিল। 
\v 6 আমি ভীষণ অসন্তুষ্ট হয়ে জাতিদের পায়ে মাড়ালাম; আমার ক্রোধে তাদের মাতালের মত করলাম আর মাটিতে তাদের রক্ত ঢেলে দিলাম।”
প্রশংসা ও প্রার্থনা

\v 7 আমি সদাপ্রভুর অটল ভালবাসার কথা বলব আর তাঁর সব কাজের জন্য তাঁর প্রশংসা করব। তাঁর মমতা ও তাঁর প্রচুর ভালবাসার দরুন তিনি ইস্রায়েল জাতির জন্য প্রচুর পরিমাণে মংগলের কাজ করেছেন বলে আমি তাঁর প্রশংসা করব। 
\v 8 তিনি বলেছেন, “অবশ্যই তারা আমার লোক, তারা এমন সন্তান যারা অবিশ্বস্ত হবে না,” আর সেইজন্যই তিনি তাদের উদ্ধারকর্তা হলেন। 
\v 9 তাদের সব দুঃখে তিনিও দুঃখিত হলেন আর তাঁর দূত তাদের উদ্ধার করলেন। তাঁর ভালবাসা ও দয়ায় তিনি তাদের মুক্ত করলেন; আগেকার কালের সমস্ত দিনে তিনি তাদের তুলে বহন করেছিলেন। 
\v 10 তবুও তারা বিদ্রোহ করে তাঁর পবিত্র আত্মাকে দুঃখ দিত। সেইজন্য তিনি ফিরে তাদের শত্রু হলেন আর তিনি নিজে তাদের বিরুদ্ধে যুদ্ধ করতে লাগলেন। 
\v 11 তখন তাঁর লোকেরা পুরানো দিনের কথা, অর্থাৎ মোশি ও তাঁর লোকদের দিনের কথা মনে করল। তারা বলল, “যিনি তাঁর লোকদের ও তাদের নেতাদের সমুদ্রের মধ্য দিয়ে নিয়ে এসেছিলেন, যিনি তাদের মধ্যে থাকবার জন্য তাঁর পবিত্র আত্মাকে দিয়েছিলেন তিনি কোথায়? 
\v 12 যিনি মোশিকে সাহায্য করবার জন্য তাঁর গৌরবময় শক্তিশালী জনকে দিয়েছিলেন, যিনি নিজের সুনাম চিরস্থায়ী করবার জন্য তাদের সামনে জলকে দু’ভাগ করেছিলেন, 
\v 13 যিনি সমুদ্রের মধ্য দিয়ে তাদের নিয়ে গিয়েছিলেন তিনি কোথায়? সেইজন্য মরু-এলাকায় চলা ঘোড়ার মত তারা উছোট খায় নি। 
\v 14 সদাপ্রভুর আত্মা উপত্যকায় নেমে যাওয়া পশুপালের মত তাদের বিশ্রাম দিয়েছিলেন। তাঁর গৌরবময় নাম স্থাপন করবার জন্য তিনি এমনি করেই তাঁর লোকদের পরিচালনা করেছিলেন।”

\v 15 হে সদাপ্রভু, স্বর্গ থেকে, তোমার পবিত্র ও গৌরবময় বাসস্থান থেকে তুমি তাকিয়ে দেখ। তোমার আগ্রহ ও তোমার শক্তিপূর্ণ কাজ কোথায়? তোমার নরমভাব ও মমতা আমাদের কাছ থেকে তুমি সরিয়ে রেখেছ। 
\v 16 হে সদাপ্রভু, তুমি তো আমাদের পিতা। যদিও অব্রাহাম আমাদের জানেন না কিম্বা যাকোব আমাদের স্বীকার করেন না, তবুও তুমিই আমাদের পিতা; তুমি অনন্তকালের মুক্তিদাতা- এ-ই তোমার নাম। 
\v 17 হে সদাপ্রভু, তোমার পথ ছেড়ে কেন আমাদের ঘুরে বেড়াতে দিচ্ছ? আমরা যেন তোমাকে ভক্তিপুর্ণ ভয় না করি সেইজন্য কেন তুমি আমাদের অন্তর কঠিন করছ? তোমার দাসদের জন্য, অর্থাৎ যে গোষ্ঠীগুলো তোমার অধিকার, তাদের জন্য তুমি ফিরে এস। 
\v 18 তোমার পবিত্র জায়গা অল্প দিনের জন্য তোমার আলাদা করা লোকদের হাতে ছিল, কিন্তু এখন আমাদের শত্রুরা সেটা পায়ে মাড়িয়েছে। 
\v 19 তুমি যাদের উপর কখনও কর্তৃত্ব কর নি, যাদের কখনও তোমার নামে ডাকাও হয় নি, এখন আমরা তাদের সমান হয়েছি।

\c 64
\p

\v 1 আহা, তুমি যদি আকাশ চিরে নেমে আসতে! যদি পাহাড়-পর্বত তোমার সামনে কাঁপত! 
\v 2 আগুন যেমন ডালপালা জ্বালায় আর জল ফুটায় তেমনি তুমি নেমে এসে তোমার শত্রুদের কাছে নিজেকে প্রকাশ কর, যেন জাতিগুলো তোমার সামনে ভয়ে কাঁপে। 
\v 3 আমরা যা আশা করি নি তেমন ভয় ও ভক্তি জাগানো আশ্চর্য কাজ যখন তুমি করেছিলে তখন তুমি নেমে এসেছিলে আর পাহাড়-পর্বত তোমার সামনে কেঁপেছিল। 
\v 4 সেই আগেকার কাল থেকে তুমি ছাড়া আর কোন ঈশ্বরের কথা কেউ কানেও শোনে নি চোখেও দেখে নি, যিনি তাঁর অপেক্ষাকারীর জন্য কাজ করে থাকেন। 
\v 5 যারা ঈশ্বরের ইচ্ছামত কাজ করতে আনন্দ পায় আর তোমাকে স্মরণ করে তোমার পথে চলে তাদের সাহায্য করবার জন্য তুমি এসে থাক; কিন্তু আমরা পাপ করেছি ও অনেক দিন ধরে সেই অবস্থায় আছি বলে তুমি আমাদের উপর ভীষণ রাগ করে আছ। তাহলে আমরা কেমন করে উদ্ধার পাব? 
\v 6 আমরা প্রত্যেকে অশুচি লোকের মত হয়েছি আর আমাদের সব সৎ কাজ নোংরা কাপড়ের মত। আমরা সবাই পাতার মত শুকিয়ে গেছি, আমাদের পাপ বাতাসের মত করে আমাদের উড়িয়ে নিয়ে গেছে। 
\v 7 কেউ তোমাকে ডাকে না কিম্বা মিনতি করতে কেউ তোমার কাছে আসে না, কারণ আমাদের দিক থেকে তুমি তোমার মুখ ফিরিয়ে রেখেছ আর আমাদের পাপের জন্য আমাদের ধ্বংস হয়ে যেতে দিচ্ছ।

\v 8 তবুও, হে সদাপ্রভু, তুমিই আমাদের পিতা। আমরা মাটি, তুমি কুমার; আমরা সবাই তোমার হাতের কাজ। 
\v 9 হে সদাপ্রভু, তুমি এত বেশী রাগ কোরো না; আমাদের পাপ চিরকাল মনে রেখো না। আমরা মিনতি করছি, তুমি আমাদের দিকে তাকাও, কারণ আমরা সবাই তোমারই লোক। 
\v 10 তোমার পবিত্র শহরগুলো মরু-এলাকা হয়ে গেছে; এমন কি, সিয়োনেরও সেই অবস্থা হয়েছে, হ্যাঁ, যিরূশালেম জনশূন্য হয়েছে। 
\v 11 আমাদের পূর্বপুরুষেরা যেখানে তোমার প্রশংসা করতেন আমাদের সেই পবিত্র ও গৌরবময় উপাসনা-ঘর আগুনে পুড়ে গেছে আর আমাদের পছন্দনীয় যা কিছু ছিল ধ্বংস হয়ে গেছে। 
\v 12 হে সদাপ্রভু, এই সবের পরেও কি তুমি বসে থাকবে? তুমি কি চুপ করে থেকে আমাদের ভীষণ শাস্তি দেবে?

\c 65
\p
বিচার ও উদ্ধার

\v 1 সদাপ্রভু বলছেন, “আমি এই লোকদের আমার কাছে অনুরোধ জানাবার সুযোগ দিয়েছি, কিন্তু তারা আমার কাছে কোন অনুরোধ জানায় নি; আমি তাদের কাছেই ছিলাম, কিন্তু তারা কোন সাহায্যের জন্য আমার কাছে আসে নি। আমি এই জাতির লোকদের বলেছি, ‘এই যে আমি, এই যে আমি,’ কিন্তু তারা আমার কাছে প্রার্থনা করে নি। 
\v 2 একগুঁয়ে লোকদের দিকে আমি সারা দিন আমার হাত বাড়িয়েই রয়েছি। তারা নিজের নিজের কল্পনার পিছনে গিয়ে মন্দ পথে চলে। 
\v 3 সেই লোকেরা আমার মুখোমুখি হয়েই আমাকে অনবরত বিরক্ত করছে; তারা বাগানে বাগানে উৎসর্গের অনুষ্ঠান করছে আর ইটের উপরে ধূপ জ্বালাচ্ছে। 
\v 4 তারা কবরস্থানে বসে আর গোপন জায়গায় রাত কাটায়; তারা শূকরের মাংস খায় আর তাদের পাত্রে অশুচি মাংসের ঝোল থাকে। 
\v 5 তারা বলে, ‘দূরে থাক; আমার কাছে এসো না, কারণ আমি তোমার চেয়ে বেশী পবিত্র।’ ঐ লোকেরা আমার নাকের ধূমা আর সারা দিন জ্বলতে থাকা আগুন।

\v 6 -
\v 7 “দেখ, তাদের কথা আমার সামনে লেখা রয়েছে। আমি চুপ করে থাকব না বরং তাদের পাওনা শাস্তি তাদের দেব। আমি তাদের ও তাদের পূর্বপুরুষদের পাপের জন্য তাদেরই দায়ী করব। তারা পাহাড়ে-পর্বতে ধূপ জ্বালিয়েছে আর সেখানে আমাকে অগ্রাহ্য করেছে; সেইজন্য আমি তাদের আগের কাজের পাওনা শাস্তি তাদেরই মেপে দেব।”

\v 8 সদাপ্রভু বলছেন, “আংগুরের থোকায় রস আছে দেখে লোকে যেমন বলে, ‘নষ্ট কোরো না, এখনও ওর মধ্যে ভাল কিছু আছে,’ তেমনি আমি আমার দাসদের সবাইকে ধ্বংস করব না। 
\v 9 আমি যাকোব থেকে এবং যিহূদা থেকে একটা বংশ তুলব; তারা আমার পাহাড়-পর্বতের অধিকারী হবে। আমার বাছাই করা লোকেরা সেগুলো অধিকার করবে আর আমার দাসেরা সেখানে বাস করবে। 
\v 10 আমার যে লোকেরা আমার ইচ্ছামত চলেছে তাদের জন্য শারোণ হবে ভেড়ার পাল চরাবার জায়গা আর আখোর উপত্যকা হবে পশুপালের বিশ্রাম-স্থান। 
\v 11 কিন্তু তোমরা যারা সদাপ্রভুকে ত্যাগ করেছ এবং আমার পবিত্র পাহাড়কে ভুলে গেছ, যারা ভাগ্যদেবের উদ্দেশে টেবিল সাজিয়েছ আর ভাগ্যদেবীর উদ্দেশে মেশানো মদে পাত্র ভরেছ, 
\v 12 আমি তোমাদের ভাগ্য নির্দিষ্ট করব তলোয়ার দিয়ে, আর তোমরা সকলে জবাই হবার জন্য নীচু হবে। এর কারণ হল, আমি তোমাদের ডেকেছিলাম কিন্তু তোমরা উত্তর দাও নি, আমি কথা বলেছিলাম কিন্তু তোমরা শোন নি। আমার চোখে তোমরা মন্দ কাজ করেছ এবং যাতে আমি অসন্তুষ্ট হই তা-ই বেছে নিয়েছ।”

\v 13 কাজেই প্রভু সদাপ্রভু বলছেন, “আমার দাসেরা খাবে, কিন্তু তোমরা খিদেয় মরবে; আমার দাসেরা জল খাবে, কিন্তু তোমরা পিপাসিত থাকবে; আমার দাসেরা আনন্দ করবে, কিন্তু তোমাদের লজ্জা দেওয়া হবে। 
\v 14 অন্তরে আনন্দ আছে বলে আমার দাসেরা গান গাইবে, কিন্তু তোমরা মনের দারুণ কষ্টে কাঁদবে এবং ভাংগা অন্তর নিয়ে হাহাকার করবে। 
\v 15 আমার বাছাই করা লোকেরা কাউকে নিন্দা করবার জন্য তোমাদের নাম ব্যবহার করবে। প্রভু সদাপ্রভু তোমাদের মেরে ফেলবেন, কিন্তু তাঁর দাসদের তিনি আর একটা নাম দেবেন। 
\v 16 দেশের মধ্যে যে কোন লোক আশীর্বাদ চাইবে সে সত্যময় ঈশ্বরের কাছেই তা চাইবে; দেশের মধ্যে যে কেউ শপথ করবে সে সত্যময় ঈশ্বরের নামেই তা করবে; কারণ লোকে আগেকার কষ্ট ভুলে যাবে আর আমার চোখের সামনে থেকে তা লুকানো হবে।
নতুন মহাকাশ ও নতুন পৃথিবী

\v 17 “দেখ, আমি নতুন মহাকাশ ও একটা নতুন পৃথিবী সৃষ্টি করব। আগের বিষয়গুলো মনে থাকবে না, সেগুলো মনেও পড়বে না। 
\v 18 আমি যা সৃষ্টি করব তোমরা তাতে চিরকাল খুশী থেকো আর আনন্দ কোরো, কারণ আমি যিরূশালেমকে একটা আনন্দের জিনিস আর তার লোকদের একটা খুশীর জিনিস হিসাবে সৃষ্টি করব। 
\v 19 আমি যিরূশালেমকে নিয়ে আনন্দ করব আর আমার লোকদের নিয়ে খুশী হব; তার মধ্যে আর কোন কান্নাকাটির শব্দ শোনা যাবে না। 
\v 20 সেখানে কোন শিশু মারা যাবে না, কিম্বা কোন বুড়ো লোক আয়ু শেষ না হলে মরবে না। কেউ একশো বছর বয়সে মারা গেলেও তাকে যুবক বলা হবে; যে একশো বছর বাঁচবে না তাকে অভিশপ্ত বলা হবে। 
\v 21 তারা ঘর-বাড়ী তৈরী করে সেখানে বাস করবে আর আংগুর ক্ষেত করে তার ফল খাবে। 
\v 22 তারা ঘর তৈরী করলে অন্যেরা আর সেখানে বাস করবে না, কিম্বা গাছ লাগালে অন্যেরা ফল খাবে না। আমার লোকদের আয়ু একটা গাছের আয়ুর সমান হবে; আমার বাছাই করা লোকেরা অনেক দিন ধরে তাদের হাতের কাজের ফল ভোগ করবে। 
\v 23 তাদের পরিশ্রম মিথ্যা হবে না আর তাদের সন্তানেরা বিপদে পড়বে না, কারণ তারা এবং তাদের সন্তানেরা সদাপ্রভুর আশীর্বাদ পাওয়া লোক হবে। 
\v 24 তারা ডাকবার আগেই আমি সাড়া দেব, তারা কথা বলতে না বলতেই আমি শুনব। 
\v 25 নেকড়ে বাঘ ও ভেড়ার বাচ্চা এক সংগে খাবে, সিংহ গরুর মত বিচালি খাবে আর সাপের খাবার হবে ধুলা। সেগুলো আমার পবিত্র পাহাড়ের কোন জায়গায় কোন ক্ষতি করবে না কিম্বা ধ্বংস করবে না।”
\c 66
\p
বিচার ও আশা

\v 1 সদাপ্রভু বলছেন, “স্বর্গ আমার সিংহাসন আর পৃথিবী আমার পা রাখবার জায়গা। তোমরা আমার জন্য কোথায় ঘর তৈরী করবে? আমার বিশ্রামের স্থান কোথায় হবে? 
\v 2 এই সব জিনিস আমি নিজের হাতে তৈরী করেছি আর তাই এই সব হয়েছে। যে লোক নম্র, যার মন ভেংগে চুরমার হয়েছে এবং যে আমার কথায় কাঁপতে থাকে তাকে আমি ভাল চোখে দেখব। 
\v 3 কিন্তু যে একটা গরু উৎসর্গ করছে সে যেন মানুষ খুন করছে, যে একটা ভেড়ার বাচ্চা উৎসর্গ করছে সে যেন কুকুরের ঘাড় ভেংগে দিচ্ছে, যে শস্য উৎসর্গ করছে সে যেন শূকরের রক্ত দিচ্ছে, আর যে আমার উদ্দেশে ধূপ জ্বালাচ্ছে সে যেন প্রতিমা পূজা করছে। তারা তাদের নিজের নিজের পথ বেছে নিয়েছে; তাদের ঘৃণার জিনিসগুলোতে তারা তৃপ্ত হয়। 
\v 4 তাই আমিও তাদের উপর শাস্তির ব্যবস্থা বেছে নেব আর তারা যা ভয় করে তা-ই তাদের উপর আনব, কারণ আমি ডাকলে কেউ উত্তর দেয় নি, আমি কথা বললে কেউ শোনে নি। আমার চোখে যা মন্দ তা-ই তারা করেছে, আর আমাকে যা অসন্তুষ্ট করে তা-ই তারা বেছে নিয়েছে।”

\v 5 তোমরা যারা সদাপ্রভুর কথায় কাঁপ তোমরা তাঁর কথা শোন। তিনি বলছেন, “তোমাদের ভাইয়েরা তোমাদের ঘৃণা করে আর আমার জন্য তোমাদের বাতিল করে। তারা ঠাট্টা করে বলে, ‘সদাপ্রভুর গৌরব হোক, আমরা যেন তোমাদের আনন্দ দেখতে পাই।’ কিন্তু তারা নিজেরাই লজ্জায় পড়বে। 
\v 6 শোন, শহরে গণ্ডগোল হচ্ছে; শোন, উপাসনা-ঘরে হৈ চৈ হচ্ছে; এ তো সদাপ্রভুর আওয়াজ- তাঁর শত্রুদের যা পাওনা তিনি তা-ই দিচ্ছেন।

\v 7 “প্রসব-বেদনা উঠবার আগেই সিয়োন সন্তানের জন্ম দিয়েছে; তার ব্যথা উঠবার আগেই সে এক ছেলের জন্ম দিয়েছে। 
\v 8 কে এই রকম কথা শুনেছে? কে এই রকম ঘটনা দেখেছে? একটা দেশ কি এক দিনে জন্ম নিতে পারে? কিম্বা একটা জাতির কি এক মুহূর্তে জন্ম হয়? কিন্তু সিয়োনের ব্যথা উঠতে না উঠতেই সে তার সন্তানদের জন্ম দিয়েছে। 
\v 9 আমি তোমার ঈশ্বর সদাপ্রভু বলছি, ‘জন্মের মুহূর্ত পর্যন্ত এগিয়ে নিয়ে গিয়ে আমি কি জন্ম দিতে দেব না? আমি যখন জন্ম দেবার ব্যবস্থা করেছি তখন কি আমি জন্ম দিতে দেব না?’ ”

\v 10 তোমরা যারা যিরূশালেমকে ভালবাস তোমরা তার সংগে আনন্দ কর, তার জন্য খুশী হও; তোমরা যারা তার জন্য দুঃখ করেছ তোমরা তার সংগে আনন্দিত হও। 
\v 11 তোমরা বুকের দুধ খেয়ে সান্ত্বনা পাওয়া শিশুর মত যিরূশালেমের উপ্চে পড়া মংগল ভোগ করে তৃপ্ত হবে।

\v 12 সদাপ্রভু বলছেন, “আমি তার দিকে নদীর মত করে মংগল বইয়ে দেব, আর জাতিদের ধন-সম্পদ তার কাছে বন্যার মত আসবে। তোমরা এমন শিশুর মত হবে যাকে দুধ খাইয়ে কোলে করে নেওয়া হয় আর হাঁটুর উপরে নাচানো হয়। 
\v 13 মা যেমন তার সন্তানকে সান্ত্বনা দেয় তেমনি আমি তোমাদের সান্ত্বনা দেব; আর তোমরা যিরূশালেমে সান্ত্বনা পাবে।”

\v 14 এই সব দেখে তোমাদের অন্তর আনন্দিত হবে আর তোমরা ঘাসের মতই বেড়ে উঠবে। সদাপ্রভুর দাসেরা তাঁর শক্তি দেখতে পাবে, আর তাঁর শত্রুরা দেখতে পাবে তাঁর ক্রোধ। 
\v 15 দেখ, সদাপ্রভু আগুনের মধ্যে আসবেন আর তাঁর রথগুলো ঘূর্ণিবাতাসের মত আসবে। তাঁর ক্রোধ তিনি ভয়ংকরভাবে প্রকাশ করবেন, আর তাঁর বকুনি আগুনের শিখায় প্রকাশিত হবে। 
\v 16 সদাপ্রভু আগুন ও তলোয়ার সংগে নিয়ে সমস্ত মানুষের উপর তাঁর বিচারের কাজ চালাবেন; তিনি যাদের মেরে ফেলবেন তাদের সংখ্যা হবে অনেক। 
\v 17 সদাপ্রভু বলছেন, “যারা শূকর ও ইঁদুরের মাংস আর অন্যান্য জঘন্য জিনিস খায় এবং অনুষ্ঠান-পরিচালকের পিছনে পিছনে পূজার বাগানে যাবার জন্য দেবতাদের উদ্দেশ্যে নিজেদের আলাদা করে রাখে ও শুচি করে, তারা একসংগে শেষ হয়ে যাবে। 
\v 18 আমি তাদের সব কাজ ও কল্পনার কথা জানি। সমস্ত জাতি ও ভাষার লোকদের একত্র করবার সময় এসে গেছে। তারা এসে আমার মহিমা দেখতে পাবে।”

\v 19 সদাপ্রভু আরও বলছেন, “আমি তাদের মধ্যে একটা চিহ্ন স্থাপন করব এবং যারা বেঁচে থাকবে তাদের মধ্য থেকে কয়েকজনকে আমি জাতিদের কাছে পাঠাব- তর্শীশ, পূল ও নাম-করা ধনুকধারী লূদ, তূবল ও গ্রীসের কাছে এবং যে সব দূরের দেশগুলো আমার সুনাম শোনে নি ও আমার মহিমাও দেখে নি তাদের কাছে পাঠাব। তারা জাতিদের মধ্যে আমার মহিমার কথা ঘোষণা করবে। 
\v 20 সদাপ্রভুর উদ্দেশে উৎসর্গ হিসাবে তারা সমস্ত জাতির মধ্য থেকে তোমাদের ভাইদের রথ ও গাড়িতে করে এবং ঘোড়া, গাধা ও উটে করে নিয়ে আমার পবিত্র পাহাড় যিরূশালেমে আসবে। ইস্রায়েলীয়েরা যেমন শুচি পাত্রের মধ্যে শস্য-উৎসর্গের জিনিস আনে তেমনি করে তারা সদাপ্রভুর ঘরে তাদের নিয়ে আসবে। 
\v 21 আমি তাদের মধ্য থেকে কয়েকজন লেবীয়কে পুরোহিত ও সেবাকারী হবার জন্য বেছে নেব।”

\v 22 সদাপ্রভু বলছেন, “যে নতুন মহাকাশ ও নতুন পৃথিবী আমি তৈরী করব তা যেমন আমার সামনে টিকে থাকবে তেমনি তোমাদের নাম ও তোমাদের বংশধরেরাও টিকে থাকবে। 
\v 23 প্রত্যেক অমাবস্যায় ও প্রত্যেক বিশ্রামবারে সমস্ত লোক আমার সামনে এসে আমার উপাসনা করবে। 
\v 24 তারা বের হয়ে সেই সব লোকদের মৃতদেহ দেখবে যারা আমার বিরুদ্ধে বিদ্রোহ করেছিল। যে সব পোকা তাদের মৃতদেহ খায় সেগুলো মরবে না ও যে আগুন তাদের পোড়ায় তা নিভবে না, আর তারা সমস্ত মানুষের ঘৃণার পাত্র হবে।” ॥ভব

